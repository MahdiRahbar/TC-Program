تحصيلات تکميلي پاياننامه کارشناسي ارشد در رشته پژوهش هنر عنوان: بررسی نمادهای هنر شیعی در نقّاشی قهوهخانهای اساتيد راهنما: دكتر زهرا حسین آبادی دكتر حسین مهرپویا تحقيق و نگارش: مرضیه محمّدپور بهمن ماه 93 بسمه تعالي اين پاياننامه با عنوان بررسی نمادهای هنر شیعی در نقّاشی قهوهخانهای قسمتي از برنامه آموزشي دوره كارشناسي ارشد پژوهش هنر توسط مرضیه محمّدپور با راهنمايي دکتر زهرا حسین آبادی و دکتر حسین مهرپویا تهيه شده است. استفاده از مطالب آن به منظور اهداف آموزشي با ذكر مرجع و اطلاع كتبي به حوزه تحصيلات تكميلي دانشگاه سيستان و بلوچستان مجاز مي باشد. مرضیه محمّدپور اين پاياننامه 6 واحد درسي شناخته مي شود و در تاريخ توسط هيئت داوران بررسي و درجه به آن تعلق گرفت. تعهدنامه اصالت اثر اينجانب مرضیه محمّدپور تعهد مي كنم كه مطالب مندرج در اين پاياننامه حاصل كار پژوهشي اينجانب است و به دستاوردهاي پژوهشي ديگران كه در اين نوشته از آن استفاده شده است، مطابق مقررات ارجاع گرديده است. اين پاياننامه پيش از اين براي احراز هيچ مدرك هم سطح يا بالاتر ارائه نشده است. كليه حقوق مادي و معنوي اين اثر متعلق به دانشگاه سيستان و بلوچستان مي باشد. نام و نام خانوادگي دانشجو: مرضیه محمّدپور امضاء به نام خدایی که آفرید جهان را، انسان را، عقل را، علم را، معرفت را، عشق را به محضر مقدس حضرت سیدالشهدا و حضرت ابوالفضل العباس علیهم السلام که در تمامی مراحل نگارش این پایان نامه لطفشان شامل حال من بود. با بوسه بر دستان پدر و مادر مهربانم که نه میتوانم موهایشان را که در راه عزت من سفید شد، سیاه کنم و نه برای دستهای پینه بستهشان که ثمره تلاش برای افتخار من است، مرهمی دارم . تقدیم به تو: ای مادر، ای شوق زیبای نفس کشیدن، ای روح مهربان هستی ام تو رنگ شادی هایم شدی و لحظه های سخت را با تمام وجود از من دور کردی و عمری خستگی ها را به جان خریدی تا اکنون توانستی طعم خوش پیروزی را به من بچشانی و تو ای پدر، از تو هر چه میگویم باز هم کم می آورم، خورشیدی شدی و از روشنایی ات جان گرفتم و در ناامیدی ها لبریزم کردی از شوق، اکنون حاصل دستان خسته ات رمز موفقیتم شد به خودم تبریک می گویم که تو را دارم و دنیا با همه بزرگیش مثل تو راندارد ... و با تمام افتخار تقدیم به خواهران عزیزتر از جانم و تشکر ویژه از فاطمه مهربانم و شوهر صبورم، که در این مدت پشتیبان و مشوق من بودند. سپاسگزاري سپاس خدای را که سخنوران، در ستودن او بمانند و شمارندگان، شمردن نعمتهای او ندانند و کوشندگان، حق او را گزاردن نتوانند و سلام و درود بر محمّد و خاندان پاك او، همآنان که وجودمان وامدار وجودشان است. شکر و سپاس خدا را که بزرگترین امید و یاور در لحظه لحظه زندگیست و هر چه دارم از اوست. با تقدیر و تشکر شایسته از استاتید راهنمای گرامی دکتر زهرا حسین آبادی که در کمال سعه صدر با حسن خلق و فروتنی همواره راهنما و راه گشای اینجانب در اتمام و اکمال پایاننامه بودهاند و از جناب آقای دکتر مهرپویا که در طول تحصیل افتخار شاگردی ایشان را داشتهام کمال تشکر و قدردانی را دارم. در پایان سپاس خالصانه و آرزوی سلامتی برای اساتید معزز جناب دکتر علیرضا طاهری و دکتر سید رحیم خوش نظر و همه کسانی که در این راه به بنده بهره علمی رساندند. تشکر فراوان محضر ارزشمند دکتر طاهری و سرکار خانم دکتر خسروجردی که زحمت داوری این پایان نامه را پذیرفتند. چكيده: نقّاشی قهوهخانهای از جمله هنرهایی است که از بطن جامعه، و توسط نقاشان مکتب ندیدهای بوجود آمد که هر کدام از آنها در حرف مختلف مثل کاشیسازی، گچبری، نقّاشی ساختمان و... فعالیت میکردند. در این نقّاشی میتوان شاهد مضامین مذهبی و غیر مذهبی بود که بدون تکلّف و در نهایت سادگی به تصویر کشیده شدهاند. قدمت ساخت قهوهخانه به دوران صفویه باز میگردد. در این مکان نقّالانی حضور داشتند که به بیان داستانهای مذهبی، ملّی و حماسی میپرداختند و بنا به خواست صاحبان قهوهخانهها، نقّاشان قهوهخانهای پس از گوش دادن به داستانهای آنان، برداشت خود را با تکیه بر قوه خیالشان به تصویر میکشیدند، از این رو به این سبک از نقّاشی خیالیسازی نیز میگویند که اوج این آثار را در دوره قاجار میبینیم. در این پژوهش به نقشها و عناصری پرداخته شده است که یادآور اعتقادات شیعی هستند، از آن جمله میتوان به اشیاء، حیوانات و رنگهایی اشاره کرد که نقّاشان قهوهخانهای در کار خود از آنها بهره جستهاند. به عنوان مثال، پنجه یا دست که در عزاداریهای محرّم بر روی کتلها و یا در کاسههای آب شاهد آن هستیم میتواند نمادی از دست بریدهی حضرت عبّاس باشد و یا رنگ سبز که نمادی از صلح، حقیقت و رحمت الهی است. هدف از انجام این تحقیق بررسی نمادهای تصویری هنر شیعی در نقّاشیهای قهوهخانه و بررسی کاربرد آنها در دوران صفویه و قاجار است. سوالاتی که در رابطه با این پژوهش مطرح میشود این است که ریشهی استفاده از نمادهای شیعی در نقّاشی قهوهخانه به چه زمانی باز میگردد و این نمادها شامل چه عناصری هستند؟ و نقل و کشیدن این نقاشیهای مذهبی چه تأثیری بر روی عامه مردم داشت؟ که بررسیهای انجام شده گواه بر این بود که ریشهی این عناصر به حکومت آل بویه باز میگردد زیرا آنان شیعه و پیرو امام علی (ع) بودند و تاثیر آن بر روی مردم، تقویت روحیه میهنپرستی و دفاع از سرزمین و اعتقاداتشان بوده است. پژوهش حاضر به روش توصیفی- تحلیلی بوده و ابزار گردآوری اطلاعات به روش کتابخانهای میباشد. واژگان کلیدی: نقّاشی قهوهخانهای، هنر شیعی، نمادهای شیعی، نقّالی، تعزیه فهرست مطالب 4-2- تاثیر نقل و نقش بر عامه مردم ............................................................................................... 107 - نتیجهگیری ......................................................................................................................................... 119 - پی نوشت ............................................................................................................................................. 121 - فهرست منابع ...................................................................................................................................... 122 فهرست شكلها فصل اوّل کلّیات طرح تحقیق مقدّمه مذهب به عنوان جزئی جداناشدنی از اعتقادات معنوی انسان، همواره نقش بسزایی را در زندگی او ایفا کرده است. رابطهی بین مذهب و هنر تا بدانجا است که در اکثر موارد با نگاه کردن به یک اثر هنری و تجزیه و تحلیل عناصر بصری به کار رفته در آن میتوان به اعتقادات خالق آن اثر پی برد و یا به عبارتی دیگر، اثر هنری بازتابی از اعتقادات یک هنرمند است. در طول تاریخ، بیشتر مذاهب برای انتشار و تبلیغ خود راهی جز هنر نیافتند. تشیّع نیز در ادوار مختلف، هرگاه مجالی برای بروز و ظهور یافتهاند از طریق هنر به بیان و ترویج عقاید خود پرداختهاند. یکی از این هنرها که در آن میتوان شاهد عناصر و نمادهای هنر شیعی بود، نقّاشی قهوهخانهای است که در آن وقایع و روایات شیعی با زبان رنگ و نقش به تصویر کشیده شده، تا از این طریق هم آموزههای شیعی از ورطه فراموشی رهایی یابند و هم زمینهی یادآوری مجدد این ارزشها فراهم شود. دربارهی هنر شیعی باید گفت که این هنر در سبک و سیاق تفاوت چندانی با دیگر هنرهای اسلامی ندارد و تنها مشخصهی بارز آن استفاده از وقایع تاریخی، احادیث، و اسامی مربوط به ائمهی اطهار در کتیبهها، نقّاشیها و سایر هنرها میباشد. حضور اینگونه عناصر در هنر ایران در دورههای مختلف بسته به حکومت اسلامی و شرایط اجتماعی حاکم بر جامعه متفاوت است. مثلاً در دورهی آل بویه، تیموریان و صفویان حضور عناصر شیعی کاملاً پررنگ و بارز است و دورهی قاجار، دورهی اوج استفاده از این عناصر، مخصوصا در نقّاشی قهوهخانهای محسوب میشود. این سبک از نقّاشی در برههای از زمان (دورهی قاجار) شروع به بالیدن کرد که اوضاع سیاسی ایران به گونهای بود که دربار و حکومت، با کشورهای اروپایی مراودات زیادی داشتند و در بسیاری ابعاد تحت تأثیر آنها قرار گرفته بودند. یکی از این تأثیرات، تأثیرپذیری از فرهنگ و هنر آنها بود؛ که در تابلوهای نقّاشان قاجار میتوان حضور آن را به راحتی دید و حس کرد. به عنوان مثال، کنار گذاشتن فضای دو بعدی نگارگری ایرانی و استفاده از پرسپکتیو و روی آوردن به واقعگرایی؛ که این واقعگرایی نیز با ورود فن عکاسی و در رقابت با آن، در نقّاشی قاجار شدّت بیشتری یافت. با این حال نقّاشی قهوهخانهای در مقایسه با این آثار تأثیر بسیار اندکی از غرب پذیرفت که آن هم فقط در بعضی از کارهای محمّد مدبر مشاهده میشود. و از طرفی دیگر، فضای این نقّاشی با نگارگری سنّتی ایران تفاوتهایی بارزی دارد، امّا به طور کامل اصول و قواعد سنّتی را کنار نگذاشته است، و در بعضی موارد مانند ترکیببندی و فضای دوبعدی از آن تبعیت میکند. شاید بهتر باشد بگوییم که نقّاشان قهوهخانهای در دورهای شروع به کار کردند که تقابل سنّت و مدرنیته به اوج خود رسیده بود امّا آنان مسیر خود را طی میکردند و تنها به یک چیز میاندیشند و آن حفظ ارزشهای ایرانی و اسلامی بود و با تمام وجود برای اعتلای فرهنگ ایرانی تلاش میکردند. از آنجاییکه دربارهی هنر شیعی و ارتباط آن با نقّاشی قهوهخانهای تحقیقات اندکی انجام گرفته است، لذا ضرورت را بر آن دیدم که در این مورد تحقیقی هر چند مختصر به انجام رسانده تا در راه شناخت و شناساندن ارزشهای این نقّاشان قدمی کوچک برداشته باشم. بررسی حاضر که با رویکردی نمادین میباشد و از جمع نقّاشی قهوهخانهای در فرهنگ شیعی و بیان نمادین رنگها و فرمها شکل میگیرد؛ در نوع خود جدید و کمتر به چشم میخورد. این پایان نامه در پنج فصل تنظیم شده که فصل اول شامل کلیات تحقیق میباشد که در آن بعد از آوردن مقدّمه، به تعریف مسئله و بیان سوالات تحقیق، فرضیهها، سابقه و ضرورت انجام تحقیق و .... پرداخته شده است. در فصل دوّم پس از تعریف قهوهخانه و نقاشیهای قهوهخانهای، این سبک از نقاشی را از لحاظ موضوع به دو دستهی مذهبی و غیرمذهبی تقسیمبندی کردهایم تا به این ترتیب بتوانیم راحتتر به بررسی موضوع مورد تحقیق که همان عناصر هنر شیعی است و بیشتر در نقاشیهای مذهبی تبلور یافته، بپردازیم. در ادامه به بیان ویژگیهای نقاشیقهوهخانهای و عوامل تاثیرگذار در شکلگیری آن که شامل نقالی، سنت عزاداری و تعزیه، چاپسنگی و نقاشی پشتشیشه میباشد صحبت به میان آمده و در توضیح هر کدام از آنها به صورت جداگانه چند صفحهای اختصاص یافته است. فصل سوّم که فصل اصلی تحقیق، و در واقع جوابی به سوال اول تحقیق ما میباشد؛ به تعریف هنر شیعی و نمادهای آن در نقاشی قهوهخانهای اختصاص یافته است که پس از تعریف مختصری دربارهی هنر شیعی، به بررسی آن در حکومتهای قبل از قاجار پرداخته شده و بعد از آن، نمادهای شیعی که شامل رنگها، حیوانات و اشیاء میباشد به صورت تحلیلی مورد مداقه قرار گرفته است. در فصل چهارم که آن هم جواب سوال دوّم تحقیق را شامل میشود نیم نگاهی به تاثیر نقاشی قهوهخانهای بر روی عامه مردم داشتهایم و به بررسی تاثیر این نقاشیها و حکایات به تصویر در آمده در این پردهها، که با نوای خوش نقال همراه بوده است، پرداختهایم. 1-1- تعریف مسئله و بیان سوالات تحقیق یکی از هنرهایی که توسط شیعیان، برای بیان عقاید و تبلیغ مذهبشان در طول تاریخ مورد توجه قرار گرفته است هنر نقّاشی میباشد، و از میان تمام سبکهای نقّاشی آنچه به وضوح به بیان این اعتقادات و وقایع تاریخی و مخصوصا واقعهی عاشورا میپردازد؛ نقّاشی قهوهخانهای است. که بیشتر از دیگر هنرها جلب توجه میکند. در بین پژوهشهای انجام شده در این زمینه کمتر تحقیقی به چشم میخورد که به بررسی نمادهای هنر شیعی در این نوع از نقّاشی پرداخته باشد و این در حالی است که این هنر دستمایهی بسیاری از هنرهای بعد از خود مثل مکتب سقاخانهای و هنرهای گرافیکی با موضوع مذهبی، در دورهی معاصر قرار گرفته است. همچنین این هنر برآمده از نیازها و روحیات ملّی و مذهبی مردم ایران در دورهی مشروطه و قاجار است و همواره تأثیر زیادی بر روحیهی میهن دوستی مردم نهاده. لذا نیاز بر آن دیدم تا تحقیقی هر چند مختصر در این زمینه به انجام برسانم. مسائلی که در اینجا مطرح می شوند این است که ریشهی استفاده از نمادهای شیعی در نقّاشی قهوهخانه به چه زمانی باز میگردد و این نمادها شامل چه عناصری هستند؟ و نقل و کشیدن این نقاشیهای مذهبی چه تأثیری بر روی عامه مردم داشت؟ 1-2- فرضیهها نقّاشیهای قهوهخانهای که متأثر از فضایی خاص میباشد، ابتکار نقّاشانی است که روایات ملّی، حماسی و نقلهای مذهبی را بر اساس زندگی امامان معصوم، خصوصا وقایع کربلا و کیفر دادن اشقیا و کسانی که به ائمه اطهار ظلم نمودهاند، به صورت عناصر نمادین به تصویر میکشیدند. ریشه استفاده از عناصر هنر شیعی احتمالا به نگارگریهای دوره تیموری باز میگردد زیرا حکام این دوره، برای مشروع نشان دادن حکومت خود، از هنر شیعی حمایت میکردند. این عناصر ذهنی بوده و ریشه در سنّت و هویت اسلامی- شیعی، ایران داشته و سبب درک و ارتباط عمیقتر و بیشتر عامه مردم با روایتهای مذکور و عشق آنان به امامان معصوم میگردید و حس میهن دوستی و دفاع از ارزشها را درآنان تقویت مینمود. 3- سابقه و ضرورت انجام تحقیق در رابطه با نقّاشی قهوهخانهای تاکنون آثار در خور توجهی انجام نگرفته است. به جز چند کتاب که در مورد شرححال نقّاشان قهوهخانهای و خاطرات آنها نوشته شده و آثارشان را در معرض دید قرار دادهاند؛ کتابی که به صورت مفصل به تحلیل نقّاشیها و سبک این هنرمندان که مورد بیتوجهی زیادی واقع شدهاند، مشاهده نشد. بیشتر منابع در این باره، به صورت مقاله هستند که این جانب از آنها در نگارش پایاننامه بهره بردهام. در این زمینه میتوان به کتابهایی همچون "حسن اسماعیل زاده نقّاش مکتب قهوهخانهای" نوشتهی کاظم چلیپا، "نقّاشی قهوه خانه"نوشتهی هادی سیف" و عناصر هنر شیعی" نوشته مهناز شایستهفر" اشاره کرد. مقالاتی مانند "تأملی درباره موضوعات ملّی و مذهبی در نقّاشی قهوه خانهای" نوشته کاظم چلیپا، "هنر شیعی در ایران" نوشته مسعود کوثری، ... نیز در این زمینه به رشته تحریر در آمدهاند. از این رو، تحقیق در این زمینه از ضروریات هنری امروز محسوب میشود 1-4- هدفها هدف از انجام این تحقیق بررسی دقیق نقّاشیهای مذهبی قهوهخانهای و نگاهی به نمادهای تصویری هنر شیعی به کار رفته در این نقّاشی ها بوده و پیجویی ریشهی استفاده از این عناصر، و تحلیل این آثار و کاربرد آنها در دورههای صفوی و قاجار است. 1-5- روش انجام تحقیق این تحقیق از حیث ماهیت توصیفی- تحلیلی میباشد و به منظور تحلیل مناسب نمادها، در ابتدا هر کدام از آنها را از ابعاد مختلف و با استناد به منابع متفاوت مثل قرآن و حدیث، عرفان و روانشناسی مورد بررسی قرار دادهایم و سپس به تحلیل آنها از دیدگاه اعتقادات شیعی پرداخته شده است. 1-6- روش و ابزار گردآوری اطلاعات گردآوری اطلاعات در این تحقیق به صورت اسنادی و کتابخانهای، و ابزار گردآوری اطلاعات نیز شامل: طرح و عکس میباشد. اطلاعات و دادههای مورد نیاز تحقیق از اصل منابع مکتوب و مقالات جمع آوری شده از طریق اینترنت گردآوری شده است و عکسهای استفاده شده نیز به صورت اسکن از منابع و کتابهای اصلی میباشد. و پس از قرار دادن مطالب و عکسها در کنار هم، به تحلیل و نتیجهگیری آنها پرداختهایم. 1-7- کاربردهای تحقیق پژوهشهایی از اینگونه سبب شناخت محتوای اندیشههایی است که ریشه در نوع باور قشر وسیعی از مردم ایران اسلامی دارد. اینگونه تفحصها صحنههایی را باز میتاباند که باعث ترغیب و همچنین فراهم شدن بستری جهت بررسیها و رویش اندیشههای جدیدتر در این مورد میشود. 1-8- استفاده کنندگان تحقیق استفاده کنندگان از این تحقیق دانشجویان رشته هنر و تمام کسانی که به نقّاشی این مرز و بوم، به خصوص این نوع از نقّاشی علاقهمند هستند. 1-9- نوآوری طرح از آنجایی که نقّاشیهای قهوهخانهای در دوره زمانی خاص و زمینه فکری و حسی متفاوت شکل گرفته، باعث می شود تا با زاویه دید جدیدتری مورد بررسی و تجزیه و تحلیل قرار گیرند. فصل دوّم تعریف و بررسی زمینههای شکلگیری نقّاشی قهوهخانهای 2-1- قهوهخانه در تعریف قهوهخانه میتوان گفت که، قهوهخانه نوعی پاتوق است که در دوره صفویه مردم برای نوشیدن قهوه به آنجا رفت و آمد داشتند. تقی آزاد برمکی در کتاب خود تحت عنوان "پاتوق و مدرنیتهی ایرانی" در تعریف پاتوق مینویسد: "پاتوق یا محفل، به لحاظ جامعهشناختی به محل اجتماع عدهای از افراد، منتقدان، ادیبان و روشنفکران اطلاق میشود که بدون وجود آئیننامه، قواعد و قوانین در حاشیهی حیات رسمی جامعه به تشکیل اجتماعاتی اقدام میکنند" (آزاد ارمکی، 1384: 22). ساخت نخستین قهوهخانهها در ایران به دورهی صفویه و زمان سلطنت شاه طهماسب (930-984 ه. ق) در شهر قزوین باز میگردد و در دوران شاه عبّاس اوّل (996-1038 ه. ق) در شهر اصفهان توسعه یافت (بلوکباشی، 1375: 1). در زمان ناصرالدّین شاه قاجار، ساخت قهوهخانه در شهرهای بزرگ گسترش پیدا کرد. مکان قهوهخانهها ابتدا در بازارها، محلهها و در کنار مجموعهای از واحدهای مهم صنفی قرار داشت، امّا پس از مدّتی ساخت آن در مدخل شهرها و منزلگاههای میان شهری نیز رایج شد (خبری،1384: 92). ساختمان قهوهخانه طرح و الگوی یگانه و مشخصی نداشته و معماری ساختمان آن در مقاطع تاریخی در هر منطقهای متأثر از بافت معماری موجود در آن منطقه، فرهنگ مردم و نیازهای اجتماعی آنان بوده؛ و به اشکال گوناگون طراحی میشد. قهوهخانههای سنّتی، معمولاً با یک در ورودی و طاق گنبدی ضربی و ستونهای سنگی یا آجری، سکوها یا صفههای دورادور، برای نشستن مردم طراحی میشد. یک حوضچهی چند ضلعی در میان ساختمان یا یک سکوی گرد یا چند ضلعی در وسط بنا یا در کنار دیوار، برای نقّالی و شاهنامهخوانی اختصاص داشت که بلندی این سکو معمولاً نیم متر بالاتر از کف زمین بود. در قهوهخانههای بزرگ و معتبر، به خصوص قهوهخانههای تهران، فضای روبازی هم برای پذیرایی مشتریان در فصلهای گرم داشتند که این فضای باز یا حیاط را معمولا «باغچه» قهوهخانه مینامیدند (قاسمی، 1384: 15- 16). شعرا و دوستداران شعر نیز در این مکان گرد هم آمده و ضمن شعرخوانی، در مورد محاسن و معایب اشعار همدیگر به تبادل نظر میپرداختند و اشعار یکدیگر را نقد میکردند (شهری، 1376: 158). از دیگر هنرهای رایج در قهوهخانهها هنرهای نمایشی بود. برخی از محقّقان برآنند که پیشینهی نمایش در ایران به دوران قبل از اسلام رسیده و در دربار سلوکیان و پارتیان نمایشنامههایی اجرا میشده امّا این فن در ایران پس از اسلام از اقبال زیادی برخوردار نبوده است. گسترش تعزیه و شبیهخوانی در دوران اخیر سبب گردیده که برخی از پژوهندگان این هنرها را نیز در ردیف نمایشنامه به حسات آورند (شمیسا، 1381: 149). شکل 2-1. قهوهخانه سنّتی و شاهنامهخوانی، اثر احمد خلیلی، (میر مصطفی، 1387: 51). 2-2- نقّاشی قهوهخانهای نقّاشی موسوم به قهوهخانه بر خلاف جریانهای آکادمیک، در خارج از حوزه هنر رسمی رشد کرد. این سبک از نقاشی بر اساس سنّتهای هنر مردمی و دینی و با اثرپذیری از طبیعت نگاری مرسوم آن زمان به دست هنرمندانی مکتب ندیده، در اواخر دورهی قاجار و در بحبوحهی انقلاب مشروطیت در حدود سال 1285 هجری شمسی شروع به بالیدن کرد و در دورهی پهلوی با اقبال عمومی مواجه شد و به اوج شکوفایی رسید. در قهوهخانههای قدیم، نقّاشیها یک روایت را از آغاز تا پایان دنبال میکرد که عموما نقل افسانههای قومی و شرح پهلوانانی قهرمانان ملّی بود. شاهنامه و غزلهای حافظ، مایه تصاویر بودند. اینگونه نقّاشی، پدیدهای جدیدتر از سایر قالبهای نقّاشی عامیانه چون پردهکشی، دیوارنگاری بقاع متبرکه، نقّاشی پشتشیشه با مضمون مذهبی و جز اینها بود و با دقت، ظرافت و جزئیات بیشتری کار میشد" ( پاکباز، 1383: 201). در واژهنامهی عمومی هنر، در این رابطه آمده است که این نوع نقّاشی مربوط به گروهی از هنرمندان دوران مشروطیت است که با گزینش مضامین شاهنامهای، رزمی، بزمی و مذهبی (به ویژه سنّت عاشورا و واقعهی کربلا) و تأکید بر دیدگاههای مردم عامی و سنّتهای قومی، به بیان جدیدی از هنرهای تصویری دست یافتند. مهمترین ویژگی مزبور حفظ و اشاعهی هنر مردمی و مذهبی، سادگی بیان، پرداختن به رنگهای محدود و تصاویر خیالی، پایبندی به نقوش سنّتی و بهرهگیری از فن رنگ روغن است. رواج روز افزون شاهنامهخوانی، کلام نقّالان کوچه و بازار و سفارش صاحبان قهوهخانه و مهمتر از همه، نیاز اقشار متوسط شهری به پیامهای عمیق اجتماعی و سیاسی انگیزهای موثر در پدید آمدن این نوع تصاویر گردید (اعظمزاده، 1392: 130). در این شیوه، نقّاش چهرههایی را به تصویر میکشد که کاملاً زائیدهی فکر و ذهنیت خود اوست. زهرا خانسالار نیز در مورد خیالیسازی و ذهنگرایی موجود در این نقّاشی میگوید که این خیالیسازی ممکن است به ترکیب نمایش فرمها و عناصری منجر شود که به ارائه صحنهای به اصطلاح غلط بیانجامد، چیزی که خود نقّاشان از آن به غلطسازی یاد میکنند (خان سالار،1386: 59). در مورد غلطسازی باید گفت که این هنرمندان در بعضی از آثار خود صحنههایی را به تصویر میکشیدند که در واقعیت وجود نداشته است. مثلاً در داستان حضرت یوسف، برادرانش او را در چاهی در بیابان رها کردند، امّا نقّاش خیالیساز در اطراف چاه منظره و طبیعتی زیبا را به تصویر میکشد. چنانکه کلانتری به نقل از حسین قوللر آقاسی (بنیانگذار نقّاشی قهوهخانهای) بیان میکند: "وقتی که غلطسازی منظور را بهتر میرساند چه بهتر که غلطسازی کنیم (کلانتری، 1352: 8). خان سالار میگوید به گفتهی عبّاس بلوکیفر، "برای کشیدن حضرت یوسف، ما به اینکه در چه سالی بوده، چه سنی داشته و قدش چه اندازه بوده توجهی نمیکنیم، ما یوسف خودمان را میکشیم. یوسفی زیبا، با وقار، متین، مومن و متّکی به نفس و در نهایت آرامش. اینکه یوسف در واقع چگونه بوده مورد توجه ما نیست. پس یوسف خیال ما زیبا، با شخصیت و موقر است که در ذهن ما غیر از آن ممکن نیست" (خان سالار، 1386: 59). در این شیوه، هنرمند گمنام ایرانی به قواعدی خاص از فرم، محتوی و تکنیک از هنر خویش ملتزم بود که از ادوار پیشین، مشخصهی نگارگری ایرانی بود. در این مکتب تا آنجا که سردمداران آن را میشناسیم، از پائینترین اقشار جامعه برخاستند و منحصراً به مصوّر ساختن مضامینی پرداختند که بعضی از آنها هرگز در هنر رسمی و درباری جائی نداشتتند. تنها در این شیوه است که درج، تشریح و تصویر مصائب اهلبیت، روایت محرّم و بویژه وقایع خونین کربلا و روز عاشورا به یکی از عمدهترین منابع پردههای نقّاشی قهوهخانه مبدل میشود و با محتوای منظومهی عظیم حکیم طوس و میراث ارزشمند فرهنگ ملّی- مذهبی این مرز و بوم محتوای اصلی و تقریباً انحصاری نقّاشی قهوهخانه را تشکیل میدهند. پویایی ذهن خلاق و هنرمند متعهد ایرانی در این شاخه از ابداعات هنری، بدون هیچ تکلّفی از عمق اعتقادات، شرایط اجتماعی، فرهنگی، ملّی و مذهبی خود را روایت میکند و به فرمی خاص در بیان تصویری دست مییابد که بیش از یک صد سال دوام یافت و آنگاه به تکرار و ضعف گرائید و در فرم و محتوا متوقف ماند (عزیززاده، 1378: 10). جواد مدرسی در مقالهی خود تحت عنوان "نقّاشی قهوهخانه، بررسی یک پارادوکس" ضمن اینکه این نقّاشی را متمایز از نقّاشی مدرن مکتب کمالالملک میداند، معتقد است که این نوع از نقّاشی نه تنها به زیر مجموعهی نقّاشی سنّتی ایران (نگارگری) در نمیآید و حتّی از نظر مادهی کار، ابعاد، ساختار و مردمی بودن آن را به چالش میکشاند و هرگونه نسبتی هم که بخواهد او را به حیطهی نقّاشی مدرن (روشنفکرانه) درآورد، قطع میکند. قهوهخانه که امروز کمتر آن را به صورت گذشته میبینیم، نه تنها در زمان حیات خود از سنّتی بودن، که از تجدد نیز به طرزی پیچیده (نه آنگونه که حساسیت نظامهای حاکم را برانگیزد) سرپیچیده است. اگر امروز بنابر تعاریف موجود همین سرپیچی را از مشخصههای اصلی مدرنیسم بدانیم، قهوهخانه به معنایی واقعی یک مکان مدرنیسم و نقّاشی قهوهخانه، یک شیوهی مدرنیسم در تاریخ نقّاشی معاصر ما بوده است. آنچه تاکنون دربارهی نقّاشی قهوهخانه گفته شده حاکی از آن است که نقّاشی قهوهخانه نیز همچون نگارگری نوعی از نقّاشی است که نسبت چندانی با جهان جدید ندارد و مبانی شناسایی آن را نیز همچون نگارگری باید به عوالم غیر جهانی نسبت داد (مدرسی، 1387: 23). مهمترین سفارشدهندگان این آثار، قهوهخانهدارها بودهاند که به طور مستقیم و پیوسته با مردم سر و کار داشته و خواستهای درونی و قلبی آنها را به نقّاشان سفارش میدادهاند، در این دوره و در تعدادی از آثار میبینیم که دوباره رویاها و آرمانهای یک ایرانی مسلمان که با وجود آگاهی از عدم واقعیت تاریخی در مسلمان بودن سیاووش، آیهی 13 سورهی صف را بر روی پرچم او نقش میبندد، نمود پیدا کرده و در نقّاشی قهوهخانهای متبلور میشود (چلیپا و دیگران، 1390: 75- 80). در شکل 2-2، اثر حسین قوللر آقاسی و شکل 2-3 اثر اسماعیلزاده که هر دو از داستانهای مشهور شاهنامه هستند، بر روی پرچمها آیهی «نصر من اللّه و فتح قریب» نوشته شده است. هادی سیف نیز در اینباره میگوید: عموم مردم یعنی شنوندگان روایتهای نقّالی و خواستاران تابلوهای قهوهخانهای، شاهزاده و جهان پهلوان محبوب خویش را مسلمان میدانستند یا میخواستند و نقّاشان قهوهخانه نیز آنچه را که نقّالان میگفتند و مردم میخواستند، مصوّر میکردند (سیف، 1369: 31). شکل 2-2. نبرد رستم و اشکبوس «جنگ هفت لشکر»، اثر قوللر آقاسی، (سیف، 1369: 79). شکل 2-3. داستان آتش رفتن سیاوش، اثر حسن اسماعیلزاده، (چلیپا و رجبی، 1385: 46). 2-3- موضوعات نقّاشی قهوهخانهای در یک تقسیمبندی کلی میتوان نقّاشیهای قهوهخانهای را به دو دسته تقسیم کرد: 1. نقّاشیهای مذهبی 2. نقّاشیهای غیرمذهبی. نقّاشیهای مذهبی شامل موضوعات قرآنی، مثل روز محشر، زندگانی پیامبران، امامان معصوم و مخصوصا واقعه کربلا میباشد. در نقّاشیهای غیر مذهبی موضوعاتی مثل داستانهای کهن ایرانی، زندگی مردم کوچه بازار، شب چله (شکل 2-4)، و داستانهای رزمی و بزمی شاهنامه را میتوان مشاهده کرد؛ که تعداد زیادی از پردههای قهوهخانه مزین به همین داستانهای شاهنامه است. علت این نوع تقسیم بندی (مذهبی و غیر مذهبی)، به این دلیل است که تعداد زیادی از این پردهها دارای موضوعات مذهبی است و حتّی در تابلوهایی هم که موضوع آنها را داستانهای حماسی تشکیل میدهند؛ میتوان رد پای اعتقادات و مذهب نقّاش و سفارش دهنده را مشاهده کرد که در بالا به آن اشاره شد. در ادامه باید افزود که نقّاش، موضوعات را بر اساس ذهنیت و علاقه و ایمان خود یا گاه به دلخواه سفارش دهنده تغییر میداد. مثلاً در تابلوی به چاه انداختن یوسف توسط برادران، قوللر آقاسی عقیده داشت که "حضرت یوسف را باید مثل قرص ماه کشید تا در تابلو بدرخشد (شکل 2-5). برادران، یوسف را در بیابان بیآب و علف و خشک به چاه انداختند، امّا نقّاش به احترام یوسف و به ضرورت زیبایی همیشه در تابلو چند درخت سبز میکشد و نهر آبی هم تصویر میکند. او همچنین عقیده داشت، اگر بیابان خشک و بیآب و علفی هم باشد، خیال ما میگوید هر جا یوسف پا بگذارد به میمنت وجود مبارکش آنجا باید سبز و پرآب و درخت شود. همچنین یوسف را در ته چاه نقّاشی نمیکرد و میگفت، خطایی بود که از برادران یوسف سر زد، ما چرا دستمان را به چنین ننگی آلوده سازیم. حیف از مقام و منزلت یوسف نیست که او را با همهی صداقت و پاکی به ته چاه تاریک رها کنیم" (سیف، 1369: 10). شکل 2-4. شب چله، اثر حسن اسماعیلزاده، (چلیپا و رجبی، 1385: 131). شکل 2-5. به چاه انداختن یوسف توسط برادران، اثر حسین قوللر آقاسی، (سیف، 1369: 101). 2-3-1- موضوعات رزمی یا حماسی برگرفته از شاهنامه در داستانهای رزمی برگرفته از شاهنامه، نقّاشان قهوهخانهای به موضوعاتی همچون، کشته شدن سهراب به دست رستم، کشتی گرفتن رستم و سهراب، تولد رستم، گذشتن سیاوش از آتش، جنگ رستم و اسفندیار، هفتخان رستم، هفتخان اسفندیار، کشته شدن دیو سپید به دست رستم، شکارگاه بهرام گور، بلند کردن فیل به دست فرامرز، جنگ هفت لشکر، کشته شدن دیو به دست گیسابانو (دختر رستم)، بلند کردن فیل به دست فرامرز، جنگ رستم و اشکبوس و .... (شکل 2-6) (چلیپا و رجبی، 1385: 10 و 11). شکل 2-6. جنگ رستم و اشکبوس، اثر حسن اسماعیلزاده، (چلیپا و رجبی، 1385: 42). 2-3-2- موضوعات بزمی برگرفته از شاهنامه موضوعات بزمی شامل مجلس بیژن و منیژه، آمدن تهمینه به نزد رستم، مجلس کیخسرو، مجلس حضرت سلیمان و بلقیس، مجلس یوسف و زلیخا و زنان و دست خود بریدن به جای ترنج و ... است (شکل 2-7) (همان: 11). شکل 2-7. مجلس زلیخا، اثر محمّد مدبر، (سیف، 1369: 131). 2-4- ویژگیهای نقّاشی قهوهخانهای به عقیدهی مهناز شایستهفر نخستین ویژگی نقّاشی قهوهخانهای، حفظ اصالت در نقّاشی چهرههاست زیرا نقّاش حتّی در ساختن مجالس بزم و رزم نیز نهایت دقت خود را در زمینهی ترسیم چهرهها به کار میگیرد. این ویژگی از آنجا نشئت میگیرد که حالت و حرکت در این نقّاشی بسیار محدود بوده و در این هنر وجود چهرهها است که می تواند سوژهی مورد نظر نقّاش را به بیننده انتقال دهد. نقّاشی قهوهخانهای به طور آگاهانه و یا ناخودآگاه علایق یا نفرت آدمهایی را که متعلق به آنهاست، در سیمای شخصیتهای اثر میریزد. همچنین در این نقّاشیها، نشانی از سایه-روشن دیده نمیشود. در حقیقت پیدا نیست که نور از کدام سو بر آدمها، اشیاء و تابلوها میتابد تا در خط گسترش آن، سایههایی بوجود آید. صورتها همه پاک، روشن و بدون سایه هستند (شایستهفر، 1389: 48). در ادامه بحث در مورد سایهروشن باید گفت که "در آثار خیالینگاری اصول عمقنمایی کمتر به کار گرفته شده است و سایهروشن و بازی نور بر سطوح به منظور تشدید جسمیت سه بعدی بسیار ضعیف به چشم میخورد. در این آثار منبع و جهت تابش نور مشخص نیست و هنرمند نوری یکسان بر سراسر تابلوی خود تابانده است تا رنگها همچنان بدرخشند. بر روی عناصر تابلو فقط نیمسایههایی دیده میشوند که در اثر تابش نور در جهات مختلف به وجود آمده است. در این تصاویر گرچه برجستهنمایی برای جلوه دادن عناصر تابلو به کار رفته است، امّا تضاد قوی بین روشنی و تاریکی مطرح نیست. در نقش صورت و دست این تضاد ضعیفتر هم شده است. تیرگی- روشنی بر روی لباسها ضعیف است و روی لباسهای منقوش، تنها در بخش کوچکی که کم نقشتر است، نیمسایهای جزیی دیده میشود. در تابلوها نور همواره از مقابل و به گونهای تخت به چشم میخورد. زاویهی تابش نور در هیچ یک از تصاویر به طور طبیعتگرایانه رعایت نشده است" (خان سالار، 1386: 61). همچنین برای بیان ویژگیهای نقّاشیهای قهوهخانهای باید این نقّاشیها را به دو دسته تقسیم کرد. دستهی اوّل دارای ویژگیهای کلی است که بیشتر از نقّاشیهای سبک سنّتی ایران تأثیر پذیرفته است. در این سبک نوآوریهایی پدید آمده که باعث تمایز آن از دیگر سبکهای نقّاشی مکتب قاجاری است. این ویژگیها مختص نقّاشیهای علیرضا قوللر آقاسی و حسین قوللر آقاسی و شاگردان اوست؛ اگرچه در نقّاشیهای محمّد مدبر نیز دیده میشود. دستهی دوّم نقّاشیهایی است که علاوه بر رعایت ویژگیهای عمومی نقّاشیهای قهوهخانهای، از نقّاشی غرب نیز تأثیر پذیرفته است و رد پای نقّاشیهای فرنگی در آنها مشاهده میشود که نمونههای آن را میتوان در آثار محمّد مدبر و شاگردانش دید (ساریخانی، 1384: 116). به عنوان نمونه میتوان به تابلوی عاشورا اثر محمّد مدبر اشاره کرد که رعایت دوری و نزدیکی یکی از ویژگیهای این تابلو محسوب میشود و کاملاً مغایر با اصول و قواعد نقّاشی قهوهخانهای است (شکل 2-8). شکل 2-8. تابلوی عاشورا، اثر محمّد مدبر، (سیف، 1369: 125). از دیگر ویژگیهای بارز این نقّاشی، فاصلهی دوری و نزدیکی و به اصطلاح امروزی«بعد» یا پرسپکتیو است که در نقّاشی قهوهخانهای نادیده گرفته شده و در بالا نیز اشارهای به آن شد؛ چرا که همزمان با این نقّاشیها در دورهی قاجار، در نقّاشیهای تأثیر پذیرفته از شیوهی فرنگی، نیز پرسپکتیو رایج شده است (همان: 118). در اینجا باید خاطر نشان کرد که حسین قوللر آقاسی همیشه به شاگردانش میگفت، "اگر بخواهیم به شیوهی نقّاشان فرنگرفته به فاصله در کار اهمیت بدهیم، نصف هنر و زحمت ما بر باد میرود و باید پنجاه صورت زنده را فدای چهار تا صورت کنیم و این به اعتقاد من غلط است" (سیف،1369 :80). ویژگی دیگر این نوع نقّاشی، این است که نقّاش مخصوصا در نقّاشیهایی که به موضوع کربلا اختصاص دارد از همه جای تابلو استفاده نموده و یک فضای بسته، فشرده و درهم ایجاد نموده که هیچ گونه امکانی را برای حقیقی جلوه دادن صحنه باقی نمیگذارد که این کار به دلیل بیان چند صحنه در تابلو است (شکل 2-9). همچنین تا قبل از این سبک، تحقیر آدمها در سیر تحول نقّاشی ایران دیده نشده است، امّا در نقّاشی قهوهخانهای برای اوّلین بار به این مسئله توجه شد و برای تحقیر افراد معمولاً اندامشان را کوچک تصویر میکردند؛ مانند تابلوی حرکت کیخسرو به ایران با مادر خود رقم آقاسی (شکل 2-10) (ساریخانی، 1384: 117). شکل 2-9. مصیبت کربلا، اثر قوللر آقاسی، 1330، مجموعه فرهنگی سعدآباد، (سیف، 1369: 69). شکل 2-10. حرکت کیخسرو به ایران با مادر خود، اثر قوللر آقاسی، 1327، (سیف، 1369: 81). در نقّاشی خیالی کشیدن نیمرخ هرگز اصل رایج نیست. تصویر نیمرخ در بعضی از نقّاشیهای قهوهخانهای نیز بنا به درخواست نقّالان بوده است. حتّی هنرمندان این دوره مانند قوللر آقاسی در تابلوی «بارگاه یوسف و زلیخا» (شکل 2-11) از عهدهی کشیدن نیمرخ به خوبی بر نیامدهاند (همان: 118). شکل 2-11. بارگاه یوسف و زلیخا، اثر قوللر آقاسی، 1327، (سیف، 1369: 99). "در مورد نقّاشیهای معصومین هم باید گفت که آنها در این آثار به لحاظ تناسب به صورت افرادی با قامت متوسط و اندامهای موزون ترسیم میگردند و تفاوتهای زیادی در قامت و اندام هر یک از اولیاء با دیگری وجود ندارد و عوامل مشخص کننده، وجود محاسن یا شکل پوشش است. عواملی مانند سستی عضلات یا خمیدگی اندام به عنوان نمایش کهولت در طراحی پیکر ایشان دیده نمیشود. در طراحی حالات و حرکات هنرمندان سعی در ایجاد حالت آرامش و متانت و تلفیق آن با صلابت و استحکام میباشند؛ چهرهی معصومین در نقّاشی قهوهخانهای اغلب از زاویهی سهرخ طراحی میشود. صورتها گرد، چشمان درشت و ابروان هلالی و منحنی با فاصلهای متناسب با چشمان، بینی باریک و لبها نیز کوچک، همراه با لبخندی محو بر شمایل طراحی میشوند. دهان همواره بسته است و اثری از نمایش خطوط عضلات در چهره که میتواند نشانگر احوال روحی باشد، دیده نمیشود" (افشاری، 1386: 40). مثلاً پیکر حضرت ابوالفضلالعبّاس (ع) غالباً سوار بر اسب و در حال گرفتن مشک از حضرت سکینه و در مواردی نیز در حالتهای ایستاده به ادب در برابر برادر خویش، حضرت امام حسین (ع) ترسیم گردیده که در مجموعهی حالات از زاویهی نیمرخ میباشد. در صحنههای حمله بر دشمن و یا حالاتی که با اسب درون نهر علقمه ایستادهاند، بسیار محکم و بدون تزلزل و بدون هیجان و التهاب ظاهری بر اسب نشستهاند و همواره لباس رزم بر تن داشته و گاهی از مشخصههایی مانند پرچم و علم در دست و نیز مشک آب که برگردن آویختهاند، استفاده شده است. در طراحی چهره نیز اغلب صورت ایشان گرد و از زاویهی سهرخ و با چشمانی درشت طراحی گردیده است (قاضیزاده، 1385: 58). خان سالار به نقل از عبّاس بلوکیفر میگوید،او در این مورد عقیده دارد که "شمر را با هر قیافهای که داشته با ترکیبی ناسازگار و نفرتبار تصویر میکنیم و امام حسین (ع) را حتّی در گودال قتلگاه پس از آن همه مصیبت و به خاک و خون کشیده شدن و با آن همه زخم و درد و اندوه همچنان با ابهت و به دور از ذرهای گرد و غبار، پر طراوت و سرحال ترسیم میکنیم" (شکل 2-12) (خان سالار، 1386: 60). شکل 2-12. یا سقای کربلا، اثر حسین قوللر آقاسی، موزه رضا عبّاسی، (قاضیزاده،1385: 59). در مورد نقشپردازیها هم باید گفت نقشپردازیهای عامیانه کاملاً خیالی و ذهنی و به هیچ وجه در قید تناسبات طبیعی و واقعنما نیستند. خیالی بودن این نقّاشی امکان درهم ریختن قواعد طبیعتگرایانه را برای بیان آنچه مورد نظر هنرمند است، به وی میدهد. در این نقشهای خیالی، اندازهها، تناسبات و معیارهای طبیعی بههم میریزد و به قول عبّاس بلوکیفر: "نقشهای خیالی ناگزیر باید ردپایی از خیال داشته باشد؛ در خیال، بُعدی نیست و اندازه به هم میریزد" (همان: 58). "در این نقّاشیها هنرمند با بزرگ نشان دادن حالتی از قهرمان داستان در مرکز پرده، شخصیت اصلی و نقطهی اوج داستان را معرفی میکرد و بیننده با دیدن مجموعهی عناصر تابلو، رابطهی موضوع و صحنهی تابلو را درمییافت. در این آثار، تمام عناصر به لحاظ ساختار فرم، به سمت قهرمان اصلی جهت داده شده و همهی پیکرهها و اجزای دیگر در موقعیتی گرداگرد و یا در مکانی در اطراف قهرمان اصلی جایگیری شدهاند؛ پس محتوای قهرمان محوری، ساختار کلی عناصر را بر پایهی ساختار متمرکز شکل میدهد. گاهی پیکرهی اصلی که اغلب امام حسین (ع) است؛ در مرکز صفحه به صورت ساختار مرکزگرا قرار گرفته است که نقطهی تمرکز چشم در صفحه به شمار میآید. همهی عناصر به سمت شخصیت اصلی اشاره دارند و جهت نگاهها، حرکت پیکرهها، ایستایی شخصیتها و ... بر این نکته دلالت دارد؛ زیرا صحنهها به صورت داستانی روایت میشوند. ساختار کلی از نوع دیگری تبعیت میکند که در خدمت ترکیب مرکزگرا جهت داده شده است و آن ساختار صحنه به صحنه یا روایی است. گاهی نیز برخی هنرمندان برای جداسازی صحنهای از صحنهی دیگر، از ساختارهای قاببندی شده به صورت چهارضلعی و ترکیببندی متقاطع یا با ترکیبی منتشر و متنوّع بدون درهمریختگی فضاهای ساختاری استفاده میکردند. علت قرارگیری همهی پردهها بر روی یک یا دو پرده، آن است که صحنههای داستان در حجم کم و در سریعترین زمان در دسترس باشد. پردهی مصیبت کربلا به اثر محمّد مدبر ساختاری قاببندی شده و متقاطع دارد که از قاببندیها و خطوط عمودی و افقی مایه گرفته است. در این پرده، هر صحنه ساختاری مجزا دارد" (عسگری و اقبالی، 1391: 44). 2-5- نقّاشی قهوهخانهای و شرایط اجتماعی ناصر فکوهی در کتاب خود تحت عنوان «انسانشناسی هنر» سه کارکرد اساسی هنر در حوزهی اجتماعی را کارکرد اقتصادی، فرهنگی و سیاسی میداند که ما به اقتضای عنوان این فصل به توضیح دو کارکرد آخر بسنده میکنیم. وی دربارهی کارکرد اجتماعی میگوید "هنر عامل اساسی در ایجاد هویتهای اجتماعی و فرهنگی است و میتواند هویتهای ملّی را تقویت یا آنها را تضعیف کند، همچنان که میتواند خردهفرهنگها را تکثیر، تقویت یا تضعیف نماید. هنر میتواند در قالب ابزاری کاملاً ایدئولوژیک در خدمت قدرت حاکم دربیاید یا بر عکس نقش انقلابی و مبارزهجویانه علیه این قدرت به خود بگیرد. وی همچنین دربارهی کارکرد سیاسی میگوید در اینجا قابلیتهای هنر به مثابه عاملی در تحریک و بسیج احساسها، هدایت آنها، ایجاد اشکال گوناگون، شناخت واقعی و همچنین امکان استفاده از هنر برای ایجاد انسجام اجتماعی، همبستگی اجتماعی و هویت بخشی در جهت پدید آوردن جامعهای همبسته مطرحاند. قدرتهای سیاسی از باستانیترین آنها تا مدرنترینشان همواره نسبت به این پتانسیل در هنر و هنرمندان آگاهی داشتهاند و به همین دلیل نیز هنر همواره به ناچار باید از حوزهی سیاسی تبعیت میکرده است و به آنها چهره و تصویری خدایی میداده است. در دوران مدرن البته هنر و هنرمندان تلاش کردهاند که از این نقش جدا شوند و با یافتن مصرفکنندگان مردمی، خود را نسبت به حاکمان مستقل کنند" (فکوهی،1390: 101-102). معنای واقعی این تعاریف را میتوان به وضوح در دورهی قاجار مشاهده کرد، آنجائیکه حکّام قاجار هنر نقّاشی را در خدمت نشان دادن شوکت و قدرت خود به کار گرفته و آن را به هنری درباری تبدیل کرده بودند و در مقابل، هنرمندان سادهدلی نیز وجود داشتند که از میان مردم برخاستند و نقّاشی را از حصّار قصرها رهانیدند و در بین مردم آوردند و از آن در جهت بیداری مردم و بیرون کشیدن آنها از زیر بار ظلم و استبداد به کار گرفتند. در اینجا بود که نقّاشیهای قهوهخانهای در میان مردم و جامعه نفوذ کرد و هویتهای اجتماعی و فرهنگی آنان را تحتالشّعاع خود قرار داد و هویت ملّی را در آنها تقویت نمود. بدون شک نهضت مشروطه نقش مهمی در بیدارسازی اذهان عمومی در برابر استبداد حاکمان قاجار داشت و تأثیر زیادی بر روی نقّاشی این دوره نهاد و نقّاشان قهوهخانهای را بر آن داشت تا هنر خویش را در خدمت مردمی به کار گیرند که در طول تاریخ بارها و بارها مورد تعرّض عوامل خارجی و داخلی قرار گرفته بودند. از این رو رنگ و قلم را بر پهنهی بوم سائیدند و شروع به نقش زدن کردند تا از این طریق به آنها ارزشهای والایی مثل ایثار، فداکاری، ایستادگی و مقاومت و احقاق حق خود از بیگانگان را که در دل و ذهنشان رو به کمرنگ شدن میرفت، یادآوری کنند و خون غیرت را در رگهایشان به جوش آورند و هویت ملی از دست رفتهی آنها را به آنها باز گردانند. در این قسمت و فصلهای گذشته، یکی از اهداف هنرمندان قهوهخانهای، احیای هویت ملّی معرفی شد. در اینجا لازم است چند سطری دربارهی کلمهی هویت توضیح داده شود. مهدی قادرنژاد در پایاننامهی خود با عنوان «بررسی نمادهای اساطیری و شیعی در هنرهای تجسّمی دورهی پهلوی ایران» دربارهی هویت اینگونه آورده است که "هویت یا پرسش از کیستی، مهمترین دغدغهای است که بشر از نخستین روزهای حیات تاریخیاش با خود همراه داشته است. تاریخ انبانی از کوششهای انسان برای یافتن پاسخی مناسب برای این پرسش اساسی و همیشگیاش بوده و این ناشی از نیازمندی فرد به دارا بودن هویتی مشخص مییاشد. هویت از دو جهت اهمیت بسزایی دارد، نخست هویتها بیانگر تصور فرد یا جمع از خویشتن و نحوهی روابط با دیگران هستند، دوم اینکه هویتها به اقتضای شرایط اجتماعی خاصی شکل میگیرند و جنبهی اجتماعی قوی دارند" (قادرنژاد، 1389: 134). به نظر میرسد هنرمندان شیوهی قهوهخانهای در عصر قاجار، شرایطی شبیه به شرایط جامعهای داشتند که نویسندگان کتابهایی چون"کلیله و دمنه" و مانند آن در آن به سر میبردهاند؛ جامعهای که شرایط آن، در پرده سخن گفتن هنرمند را اقتضا میکرده است. بازتاب روایت دیرینه ستیز خیر و شر در نقّاشیهای قهوهخانه، نشان از تمایل درونی هنرمند نقّاش به طرحافکنی این مضمون در قالب نقّاشی دارد. در وهلهی نخست، این موضوع بسیار عادی به نظر میآید، امّا با اندکی تأمل در شرایط اجتماعی و تاریخی ایران عصر قاجار، شاید بتوان گفت که هنرمند نقاش قهوهخانه، موضوع ستیز خیر و شر را نه به دلیل سفارشی بودن آن، بلکه برای بیان عقیدهای اعتراضآمیز نسبت به شرایط زمانهاش برگزیده است. شاید یکی از دلایل رویکرد مذهبی در نقّاشی پشتشیشه نیز همین مسئله باشد. این موضوع حتّی در کار هنرمندان شیشهنگار دورههای قبل نیز مشاهده میشود و تنها منحصر به دورهی قاجار نیست. به عنوان مثال آنجا که نقّاش، دشمن امام معصوم را در هیئت سرباز انگلیسی تصویر کرده است؛ باید به حس آزردگی تاریخی هنرمند ایرانی از استعمار انگلیس توجه داشت. هر چند گاهی این نوع تصویر کردن از ناآگاهی نقّاش نیز نشئت میگیرد. تصوّری که نقّاش از «خارجی» (خوارج جمع این واژه است) به معنای از دین خارج شده در مقابل حضرت علی (ع) دارد و آن را ترسیم میکند؛ تصویر خارجی به معنای غیر ایرانی میباشد و مطابق با تصور خود به نقشاندازی پرداخته است که این افراد خارجی در نقّاشیهای قهوهخانهای نیز دیده میشوند (سخنپرداز، امانی، 1387: 28 و 33). در دوران قاجار حرکتهای مذهبی و اجتماعی نیرومند و تأثیرگذاری پدید آمدند که نشانگر موازنهی نیروی اجتماعی و پیدایش مفاهیم جدید تمدن اروپایی بود. برجستهترین پیامد این دگرگونیها انقلاب مشروطیت است که سرآغاز تحولات بنیادی در زندگی اجتماعی و فرهنگی ایرانیان در دوران معاصر به شمار میآید (خانسالار، 1386: 55). فعالیت این نقّاشان با این تفکر آغاز شد که آنها میتوانند از اعتبار فرهنگی، ادبی و مذهبی گذشته بهرهمند گردند. آنها دو موضوع مهم یعنی تصویرسازی اشعار شاعران به ویژه فردوسی و نقّاشی حماسهی عاشورایی را گزینش نمودهاند و البته این دو، موجب نفوذ در فرهنگ مردمی گشت. مرحوم حسین قوللر آقاسی (بنیانگذار نقّاشی قهوهخانهای) در اینباره میگفت "ما سر و کارمان با مردم سادهدل کوچه بازار است، مردمی که مثل خودمان، طاقت قبول ریا و دورنگی را ندارند. ما سراغ مروّت و صفا و گذشت در شاهنامه میرویم؛ جایی هم که با سلیقهی ماجور در نیامد، جسارت و اصلاحش میکنیم، ما هیچ وقت خنجر از پشت زدن را تبلیغ نمیکنیم، حیف از رنگ و بوم نقّاشی که در خدمت پستی و نیرنگ درآید". دربارهی حکایات و نقاشیهای شاهنامه نیز، مرحوم حسین قوللر آقاسی میگفت "ما حکایات شاهنامه را دستچین کردیم و آنچه نقّالان گفتند و هر چه مردم خواستند به نقش کشیدیم، مردم از ما تجسّم زور و بازوی پهلوانان شاهنامه را طلب کردند و شکست دشمنان را، ما هم اطاعت کردیم، به رستم علاقه داشتند؛ چون، پهلوان دیار خودشان و دست بستهی مولای متقیان بود. حتّی گاه از من خواستند که دشنهی رستم را بر پهلوی سهراب فرو نکنم؛ زیرا از مرگ سهراب بیزار بودند". اعظمزاده به نقل از بهرام بیضایی، فیلمنامه نویس و نویسنده کتاب نمایش در ایران، در اینباره مینویسد در محلّههایی که نقّال به داستان سهراب و مرگ وی میرسید، مردم بسیار گریه میکردند و برخی از محوطه خارج میشدند تا خبر مرگ سهراب را نشنوند. بسیار اتّفاق افتاده که در روستاها گاو و گوسفند به نقّال میدادند تا ازکشتن سهراب منصرف شود (اعظمزاده، 1386 :60 و 61). که اینها همه به دلیل ساده دلی، کمآگاهی و بیسوادی مردم در این دوره میباشد. نقالان به زبان مردم عادی روایات خود را نقل میکردند و در واقع هنرمندان مردمی بودند مردم نیز هر آنچه را که نقال میگفت باور داشتند و با داستانها و شخصیتهای داستانی همزادپنداری میکردند. و همهی این عوامل باعث شد که این هنر در میان مردم رواج گستردهای یابد. آیدنلو در مقالهی خود با عنوان مقدمهای بر نقالی در ایران دربارهی علل رواج نقاشی و نقالی میگوید، نقاشی قهوهخانهای، نقالی و شاهنامهخوانی در برههی بلند مدتی از تاریخ فرهنگی، اجتماعی و ادبی ایرانیان رواج بسیار گستردهای داشته است؛ زیرا 1. در ذهن و ضمیر ایرانیان سنت شفاهی غلبهی بیشتری دارد و آنها غالبا خواستار گفتن و شنیدن هستند تا خواندن و نوشتن. 2. سرگرمیهای پیشینیان محدود بوده است و شنیدن داستانها یکی از دلانگیزترین آنها به شمار میرفت؛ مخصوصا روایات شگفت پهلوانی که با روحیهی افسانهپسند آنها هماهنگ بود. این جاذبه به اندازهای بود که به استناد نقل قول محجوب از نقالی به نام مرشد کتیرایی، حتی مدتها پس از آمدن تلویزیون به ایران، هنگامی که صدای نقل مرشد برمیخاست، همگان میگفتند تلویزین را خاموش کنید 3. شمار با سوادان در بین عموم مردم بسیار اندک بود و آنها نمیتوانستند کتابها و طومارهای مربوط را به تنهایی بخوانند. 4. به دلیل دشواریهای فراهم آوردن کاغذ و هزینههای استنساخ، همگان امکان تدوین یا خرید کتابهای داستانی را نداشتند. 5. هنرنمایی نقالان و شاهنامهخوانان لذت شنیدن داستانها را آن هم در محافل عمومی پرشور ده چندان میکرده است (آیدنلو، 1388: 36- 37). 2-6- نقّاشی قهوهخانهای و شرایط سیاسی در مورد شرایط سیاسی دورهی قاجار باید گفت، با توجه به جنایات فراوانی که آقا محمد خان در حق مردم ایران انجام داده بود، حاکمان قاجار از دین و اعتقادات دینی مردم در تثبیت قدرت خویش استفاده کردند. یکی از دغدغههای فتحعلی شاه بعد از رسیدن به پادشاهی این بود که آیا به عنوان شاه در بین مردم مشروعیت خواهد یافت؟ اگرچه دربار قاجار مشکل مشروعیت حاکمیت داشت؛ و فتحعلی شاه برای سرپوش گذاشتن بر ضعفها و شکستهای نظامی خود به مدد هنر و ادبیات ایرانی و در عین حال درباری، شکوه خود را به رخ میکشید (چیت سازان، رحیمی، 1391: 73 و 74)، "درباره ناصرالدین شاه، این نکته برعکس است، او برای توجیه وجههی شرعی خود، نه تنها هم سویی با وجوه مذهبی هنر و ادبیات مردمی را در پیش گرفت، بلکه خود به بزرگترین حامی و بدعتگذار عامیانهسازی هنر بدل شد" (محمدزاده، 1386: 60). از وجوه این عامیانهسازی میتوان به حمایت از نمایش تعزیه، چهرهنگاری از معصومین و ... اشاره کرد. علاقهی فتحعلی شاه به نقاشی آنچنان بود که "همچون شاهان پیش از خود، نقاشان را وارد دربار خویش کرد و برای آنها کارگاهی ویژه ترتیب داد و این کارگاه نقاشخانه یا کارگاه نقاشی نامیده میشد" (آژند، 1381: 72).نقاشانی که در نقاشخانهی فتحعلی شاه کار میکردند، نه تنها در امارت کاخ، بلکه در مجاورت تخت سلطنتی شاه نیز به کار هنری میپرداختند. "قرار گرفتن نقاشخانه در جنب تخت شاه به احتمال زیاد حساب شده بوده است و نشان دهندهی اعتماد و مکنتی بوده که شاه برای نقاشان قایل بوده است" (فلور، 1381: 72). او به منظور نشان دادن شکوه و جلال، و به رخ کشیدن قدرت خود ، به نقاشان دربار دستور میداد تا از وی تصاویر تمام قد و نیم قد زیادی را با رعایت تمام جزئیات در نوع تزتینات خیره کننده در تاج و لباسهای فاخرش ، به تصویرش بکشند و آنها را به سران و پادشاهان دیگر کشورها هدیه میداد. شکل 2-13 یکی از همین تصاویر است که آن را به ناپلئون هدیه داده است. شکل 2-13. پرده نقاشی، هدیه فتحعلی شاه به ناپلئون، موزه لوور (.( همانطور که گفته شد، پادشاهان این دوره از هنر نقاشی برای رسیدن به اهداف خود که همانا سرپوش نهادن بر ضعف قدرت نظامیشان بود بهره میجستند و در بیرون از قصرهای آنان، مردم از نقاشی برای مقابله با ظلم و ستم درباریان استفاده مینمودند تا از این طریق جامعهای را که به دلیل بیکفایتی عدهای انسان خوشگذران به چنگال اجانب افتاده بود را ورطهی نابودی برهاند. آنان همچنین برای رسیدن به این منظور نهضت مشروطه را که قصد آن اصلاحطلبی بود را به راه انداختند. در این دوره از چند دهه قبل از انقلاب مشروطه و در هنگامهی تماس با غرب، نسل نوینی از متفکّران و اصلاحطلبان در عرصهی سیاست و فرهنگ پا به عرصه نهادند که برای آنان ایران باستان تبدیل به عنصری شد که از آن برای انتقاد از عقب ماندگی مملکت کمک میگرفتند. در نظر این اصلاحطلبان میهندوست، بازگشت به ریشههای کهن، اوّلین و ضروریترین گام در استقلال فرهنگ بود که بدون اخذ آن، پیشرفت نوین عملاً غیرممکن مینمود. فعالیتهای این افراد به انقلاب مشروطه انجامید. آنها اگرچه بر مدرنسازی کشور و تقلید از دستاوردهای غربی در همهی زمینهها تأکید میکردند امّا در ضمن، شناخت و احیای تاریخ باستانی ایران و لزوم شناخت هویت کهن را از ضروریات میدانستند (نوروزی، ترابی، 1385: 10). یکی از این کانونهای روشنفکری که در این دوره در راه نوسازی و ایجاد مفهوم جدید ملّیت و هویت ایرانی در پروژهی اصلاحات مدرن به فعالیت جدّی پرداختند، مجلهی کاوه میباشد. رویکرد این مجله و نویسندگان آن در تأسیس ملّت و هویت ایرانی به معنای جدیدش رویکردی باستانگرا بوده است. بدین معنی که این رویکرد در پی آن بود تا با احیاء و تجدید باورها، نمادها و ارزشهای کهن به بازآفرینی هویت ملّی در چارچوب اصول و مبانی فرهنگ کهن مبادرت ورزد (قادرنژاد، 1389: 138). "جنبش آزادیخواهی و مشروطهطلبی، پس از قرنها ستمگری و حقارت و سکون، سراسر کشور را فراگرفت. بر همین اساس آرمانهای ملّی در قالب شیوههای سنّتی نقّاشی به صورت نقشهایی از حماسهی ملّی ارائه شد. گرچه نقشهایی که از داستانهای شاهنامه از ابتدای دورهی قاجار تا آغاز جنبش مشروطهخواهی تصویر میشد به نقّاشیهای قهوهخانهای نزدیک بود، ولی روح حماسه در آنها تجلّی نداشت. امّا نقشهایی که از داستانهای شاهنامه در گرماگرم مشروطهخواهی پدید آمد، برای اوّلین بار در تاریخ هنر نقّاشی ایران، نه برای ارضای اشرافیت و زینت کاخها و تالارها و صفحات کتابها ساخته شد و نه برای نقشآزمایی و تفنن، بلکه این بار پیامی در برداشت که از مردم گرفته بود و با تمام معنایی که در ذات خود میپرورید، به مردم گرایید" (کلانتری، 1352: 2). و عزیز زاده در اینباره میگوید. شاید پیدایش این شاخه از هنرهای تصویری که در پاسخ به شرایط نابسامان جامعه و بدنبال شکستهای بزرگ نظامی و حضور ارتشهای مستعمراتی در خاک وطن و ضعف دربار قاجار در مقابله با آنان و ضرورت ایستادگی در برابر تهاجم فرهنگی – مذهبی بیگانگان بود؛ گروهی از هنرمندان مردمی را بر آن داشت که با به تصویر کشاندن اساطیر ملّی و وقایع محرّم در نقّاشی محملی برای بیان و تشدید مبانی همبستگی ملّی و مذهبی بیابند و مظلومیت و حقانیت مردمی را که از یک سو قدرت مقابله با دسایس خنّاسان مستعمراتی را در عرصههای نظامی و سیاسی نداشتند و از سوی دیگر از فرط استیصال گروه گروه مجبور به جلای وطن میگردیدند، را به نمایش بگذارند و این سبک از نقّاشی را در خدمت مردم کوچه و بازار درآورند تا وسیلهای باشد در خدمت مذهب و میهن که همواره حب الوطن من الایمان بوده است. این نقّاشیها که عموماً برای پوشش سطوح وسیع در مراکز تجمع سنّتی اقشار پائین جامعه، قهوهخانه، تکایا و ندرتاً حمامهای عمومی بکار میرفت مضامینی را به تصویر کشد که از دوران صفویه و بدلایل خاص توسط نقِالان و مصیبتخوانان کاربرد فرهنگی- تبلیغی وسیعی یافته بود و کلام منظوم و منثور را با شیوهای خاص با تصویر همراه میساخت تا نقّالان و بویژه پردهگردانان وقایع کربلا، محرّم و مصائب اهل بیت علیهم السّلام را زنده نگه دارند (عزیززاده، 1378: 9). در این زمان جنگهای ایران با کشورهایی مانند روسیه نیز مطرح بود و در اینجا که پای حفاظت از آب و خاک در میان بود؛ پهلوانیها و رشادتهای رستم و رزم او با افراسیاب، حماسههای فردوسی و غیره؛ و زمانی که دفاع از مذهب ضروری مینمود، حماسهی کربلا و جانفشانیها، ایثار، رشادتهای امام و یارانشان تأثیر خود را بر نقّاشان و سفارشدهندگان آثار باقی میگذاشت (چلیپا، گودرزی، شیرازی، 1390: 75). در پی اشغال سرزمین قفقاز دو گروه از طبقات جامعهی ایرانی با ورود به عرصهی اجتماع، به واکنش در برابر این رویداد مهم پرداختند. ابتدا روحانیت شیعهی ایران با صدور فتاوای جهاد، سربازان و مردم ایران را به مقابله در برابر دشمن متجاوز تحریض کردند. بر اساس منابع تاریخی، چنانچه روحانیت ایران در این برهه از تاریخ ایران، وارد تحولات سیاسی نمیشد، وضعیت جامعه بیش از پیش نا بسامان میگردید. شاید اولین نتیجهی امتناع روحانیت از دخالت در جنگهای روسیه و ایران، واگذاری بخشهای دیگری از کشور به روسها بود (طاهری خسروشاهی، 1390: 142). شاعران نیز به عنوان طبقهی دیگری از نسل با نفوذ جامعهی ایرانی، طی این جنگها به صحنهی آفرینشهای هنری و ادبی کشیده شدند و با ضبط منظوم تاریخ جنگها، نوع جدیدی از ادبیات ایران و شعر فارسی را بنیان گذاشتند. اهمیت کار شاعرانی که در این برهه از تاریخ ایران به «شعر جهادی» و «ضد اشغالگری» روی آوردند زمانی مشخص میشود که بدانیم "فرهنگ و هنر ایران در دورهی قاجار و قبل از آن به تقلید و ابتذال گراییده بود و حتی در دورهی قاجار با پدید آمدن سبک بازگشت که در حقیقت تقلید از دورههای گذشته (خراسانی و عراقی) بوده آخرین نفسهای حیات خود را در جدایی از مردم و جامعه میکشید" (بهبودی، 1371: 35). این ادبیات محتضر، با حملهی روسها و دستاندازی دولت بیگانه به خاک ایران و ورود جامعهی ادبی به صحنهی سیاسی و اجتماعی، حیاتی تازه یافت و در کنار مردم به میدان مبارزه وارد شد. با ورود شاعران قاجار به صحنهی جنگهای روس با ایران و ارائهی تصویری روشن از وضعیت کشور، معلوم شد که سبک بازگشت و شکلهای ادبی و طرز بیان آن پاسخگوی نیازمندیهای فرهنگی و ادبی زمان نیست و اینگونه است که باید سرآغاز طلیعهی تجدد در شعر فارسی را در بازتابهای جنگهای روس و ایران در شعر عصر قاجار جستجو کرد؛ چنانچه سر آغاز ورود ایران به اندیشههای نوین اجتماعی نیز همین رویداد مهم است. باید گفت تحول عظیمی که در ادبیات دورهی بیداری عصر مشروطه و در شعر پیشگامان آزادیخواهی و تجدد رخ داد، ریشه در شعر شاعرانی دارد که به بازتاب جنگهای روس و ایران در شعر پرداختند. ریشهای که بعدها درخت تجدد ادبی از آن بارور و مثمر شد (طاهری خسروشاهی، 1390: 142). شاعران طنزپرداز پرخاشگر این دوره از قبیل میرزادهی عشقی، ایرج میرزا، فرخی یزدی و ... برای جذابیتبخشی به کلام خود و جبران رکگویی الفاظ، دائم با کلمات خاص مشروطه بازی میکردند. مثل سیاست، قانون، مجلس و ... . برای نمونه ایرج میرزا دربارهی قانون گفته است: از آن گویند گاهی لفظ قانون که حرف آخر قانون بود نون (بهزادی وند، 1384: 286). 2-7- نقّاشی مذهبی در دورهی قاجار در مورد نقّاشی قاجار باید گفت، آنچه ما به عنوان نقّاشی قاجار میشناسیم، در حقیقت ادامهی نقّاشی دورهی زندیه است. این دو دوره بدون هیچ خط و مرز معینی در یکدیگر ادغام میشوند و در اوایل دورهی قاجار نقّاشیهای این دو دوره قابل تفکیک نیستند (شریفزاده، 1375: 171). و امّا از لحاظ وضعیت اجتماعی و سیاسی حاکم، اصولا باید جامعهی ایران عصر قاجار را یک جامعهی مذهبی خواند (شمیم،1375: 368) زیرا پس از این که تشیّع به عنوان مذهب رسمی دولت ایرانی اعلام شد، دربار و اعیان و اشراف از آداب عامیانهی سوگواری شیعیان و هنرهای وابسته بدان به حمایت پرداختند. مراسم سوگواری کربلا وسیلهی موثری برای گسترش مذهب تشیّع در ایران شد و ویژگی و جذابیت عمومی پیدا کرد. فقط در دورهی نادرشاه بنا به دلایل تعصّبآمیز و دورهی پهلوی به دلیل نوگرایی، چندان حمایتی از این مراسم به عمل نیامد. نقّاشی شخصیتهای مذهبی برای تودهی مردم، توسعهای اساسی در هنر اسلامی بود. برای درک مفهوم، هدف، شمایل نگاری و فنون این نقّاشی باید به مسئلهی شهدای شیعه و مناسک وابسته بدان توجه کرد (افهمی و شریفی مهرجردی، 1389: 29-30). "دورهی قاجار اوج نقّاشی مذهبی قلمداد میشود. تلاش شاهان قاجار برای اتحاد شیعیان و ادعای رهبری شیعه با حمایت از مراسم و فعالیتهای مذهبی همچون امامزادهها، بقعهها، تکیهها و سقاخانهها همراه بود. حمایت مردم نیز عامل دیگری برای رشد نقّاشی مذهبی بود" (پاکباز، 1379: 148). امّا آنچه در نقّاشی دورهی قاجار اهمیت زیادی دارد، جنبش مشروطیت است. موج تجددخواهی برخاسته از مشروطیت، ادبیات را سخت تکان داد و تحول در نقّاشی نیز اجتناب ناپذیر بود. در اوایل دورهی قاجار به اقتضای شرایط و ساختار فئودالی جامعه، مشتریان کالاهای هنری و حامیان هنرمندان، به طور عمده از بالاترین اقشار جامعه بودند و هنرمندان به طور محسوسی حیات هنری خود را وابسته به آنان میدیدند. از این رو، بیشتر آثار در قالب هنر رسمی تولید میشد. امّا با تحولات اقتصادی و ظهور اندیشهی اصلاحطلبی به تدریج از اواخر دورهی دوّم نقّاشی قاجار، بخش عمدهای از مشتریان که پیش از این صد در صد وابسته به حکومت بودند، نقش مستقلتری یافتند و نقّاشانی از میان عامهی مردم برخاستند و نقّاشی از میان کاخها بیرون آمد و در میان تودهی مردم راه خود را باز کرد (شایستهفر، 1386: 6). نمونهی بارز نقّاشی مذهبی در این دوره، نقّاشیهای قهوهخانهای است که با روش رنگ روغن و بر پردههای بزرگ کار میشد که دلیل آن هم اغلب، حمل و نقل سریع و راحت آن بود تا نقّال یا مرشدی که به شیوهای نمایشی به بیان موضوع تصویرسازی شده میپرداخت، پس از پردهخوانی به راحتی بتواند پرده را از قهوهخانهای به قهوهخانهی دیگر حمل کند. امّا تصویرسازان قهوهخانهای روایت مصوّر خود را تنها روی پرده کار نمیکردند، بلکه این شیوهی کار روی دیوارها و طاقچههای اعیان و اشراف و امامزادهها و تکیهها نیز فراوان یافت میشد (فدوی، 1386: 144). در پردههای این نقّاشان هیچ ردپایی از نقّاشی غربی به مفهوم واقعی آن وجود ندارد. کارها هویت دارند و تفکر یک نقّاش مردمی ایرانی را نمایان میکنند. در آثار این نقّاشان بیادعا و گمنام، نوعی ذهنگرایی وجود دارد که نقّاشی به دلیل تعلق خاطر به داستانهای تاریخی و مذهبی، در واقع تعزیهخوانی و نقّاشی را به صورت تصویری به نمایش در میآورد. این هنر به دور از تملق و چاپلوسی دربار، هنری مردمی بوده است و قدمت آن به دوران صفویه میرسد. ویژگیهای این هنر تا حدی شبیه مینیاتور است و با آنکه از رنگ و روغن که در مواردی بیگانه با فضای نقّاشی ایرانی است استفاده میکنند، مبانی و ویژگیهای مشخصی دارد که به آن استقلال خاصی میبخشد. بین نقّالان و نقّاشان و قهوهخانهداران، رابطهای وجود داشت و قهوهخانهدار برای جلب مشتری، وقایع مهم مذهبی و افسانههای تاریخی ایران را با تصاویر و کلمات برای مشتریان نقل میکرد. از شاخصترین و مهمترین نقّاشانی که در زمینههای مذهبی به فعالیت میپرداختند، میتوان محمّد مدبر و حسین قوللر آقاسی را نام برد. از دیگر نقّاشان قهوهخانهای هم میتوان به علیرضا قوللر آقاسی، فتح الله قوللر آقاسی، حسین همدانی، امیرحسین قائم مقامی، محمّد رحمانی و بالاخره بلوکیفر و رحیم تاژفر اشاره کرد (طاهری، 1372: 23 و 24). لازم به ذکر است که علاوه بر این سبک از نقّاشی، نقّاشیهای داخل بقاع متبرکه نیز که پیشتر از نقّاشی قهوهخانهای کار میشده است؛ وقایع عمدهی محرّم و کربلا را از زمان امام حسین (ع) و یارانش و محاصرهی آنها در صحرای کربلا و بستن آب به روی ایشان تا قتل عامشان و به اسارت بردن زنان و حمل سر شهیدان به دمشق را در برمیگیرد و این نقّاشان از کار آنان نیز تأثیراتی پذیرفتهاند که این توالی وقایع همان توالی تعزیه است (همان: 30). 2-8- عوامل تأثیرگذار در شکلگیری نقّاشی قهوه خانهای مسلّماً در پیدایش هر سبک و شیوهی هنری، یک سلسله عوامل وجود دارند که دست به دست هم میدهند تا سبک جدیدی بوجود آید؛ یا شاید بهتر است اینگونه بگوییم که هیچ سبکی وجود ندارد که به خودی خود و بدون تأثیرپذیری از هنرهای دیگری ظهور و بروز پیدا کرده باشد. نقّاشی قهوهخانهای نیز از این امر مستثنی نبوده و با الهام از بعضی هنرها راهی مجزا را برای اعتلای هنر این مرز و بوم طی کرده است. از جمله عوامل موثر در شکلگیری این نوع نقّاشی میتوان به نقّالی، تعزیه، چاپ سنگی و نقّاشی پشتشیشه اشاره کرد که در ادامه توضیحاتی بیشتری در هر مورد ارائه شده است. همچنین در اینجا باید خاطر نشان کرد که نقّاشی قهوهخانهای از جنبههای سبکشناختی بسیار وامدار مکتب نقّاشی قاجار است. کاربرد رنگ و روغن در نقّاشیهای قاجار بسیار متفاوت از کاربرد آن در نقّاشی مغرب زمین است. پرداخت و لکهگذاریهای رنگ شبیه به رنگهای آبی انجام میگرفت و اجزای اثر دارای دورگیری خطی بود. عناصر موجود در نقّاشی نه کاملاً حجمدار و نه به طور مطلق تخت تصویر میشدند. نقّاشان خیالیساز گویی آدمها را کوتاهتر و چهرهها را بزرگتر مینمایاندند. پردههای قلمکار، نقّاشیهای کاشی و پشتشیشه و کتابهای مصوّر چاپ سنگی به خصوص کتابهایی نظیر شاهنامه و حملهی حیدری و غیره از نمونههای هنری مصوّری بودند که نقّاشان قهوهخانه از آن الهام گرفتهاند (مرادی شورچه و افشاری، 1387: 34). 2-6-1- نقّالی بهرام بیضایی در کتاب خود تحت عنوان نمایش در ایران در تعریف نقّالی آورده است: "نقّالي عبارت است از نقل يك واقعه يا قصّه، به شعر و يا به نثر، با حركات و حالات و بيان مناسب در برابر جمع. نقّالي از آن جهت كه قصد القاي انديشه‌ي خاصي را با توسّل به استدلال ندارد و تكيه‌ي آن بيشتر بر احساسات تماشاگران است تا منطق ايشان؛ و از آنرو كه موضوع داستان‌ها، قهرمانان بزرگ شده‌ي فوق طبيعي هستند و يا قصد واقع‌بيني صرف ندارد با خطابه متفاوت است" (بیضایی،1383: 65). نقل داستانهای پهلوانی در ایران پیشینهی بسیار کهنی دارد و بنا بر گواهیهایی، ظاهرا به روزگار مادها و هخامنشیان میرسد (تفضلی، 1376: 17-19). «گوسانان» نام نقالان پیش از اسلام است که از دورهی اشکانیان تا اواخر فرمانروایی ساسانیان در دربارها و در میان عموم مردم به روایتگری میپرداختند. گوسانهای دورهی پارتی و خنیاگران عصر ساسانی را برپا دارندهی سنت بیان شفاهی میدانند (آموزگار، 1387: 186). سنت داستانخوانی گوسانها در ایران پس از اسلام نیز به شیوههای گوناگون ادامه داشته و نقّالی هم به نوعی دنبالهی همان رسم باستانی است. نوحهسرایی، طنزپردازی، داستانگویی، تفسیر وقایع روزگار و خوانندگی بخشی از وظایف این گروه را تشکیل میدادند (بهار،1376: 119). این روایتگریها در دورهی اسلامی نیز ادامه یافت و شماری از واعظان و خطابهگویان برای تفسیر قرآن و ارشاد اخلاقی مومنان به نقل داستانهای قرآن میپرداختند. داستانگویان دورهی اسلامی نامهای گوناگونی داشتند و آنها را با نامهای نقّال، قوال، راوی و قصّهگو میشناختند (آژند، 1385: 201). نقّالان چیرهدست شاهنامه به تناسب شرایط و زمان و مکان نقل با بیان ذوقورزیهای فیالبداهه، روایتهای شاهنامه را برای مردم بازگو میکردند. آنها با شاهنامهخوانی و بیان سرگذشت قهرمانان شاهنامه، زندگی آنها را با شرایط موجود تطبیق میدادند و به مردم درس دلاوری، استواری و پایداری میآموختند. استادی و چیرهدستی در نقل روایت از بدیهیترین اصول نقّالی شمرده میشد. علاقمندان به این حرفه باید مدتها نزد استادی پیشکسوت که نقّال ورزیدهای بود، شاگردی کرده و آداب و ظرایف این فن را میآموختند. ملاحسین واعظ کاشفی در دورهی صفویه آداب خاصی را برای قصّهخوانی ذکر میکند که از مهمترین آنها میتوان به سخنگویی به مقتضای معرکه و پرهیز از سخنان محال و گزاف اشاره کرد ( واعظ کاشفی، 1350: 303-305). نقّالان در ابتدا مکان مشخصی نداشتند و در محلهای پر رفت و آمد شهر معرکه میگرفتند. امّا با بوجود آمدن قهوهخانهها آنان نیز مکان ثابتی برای پاتوق کردن پیدا کردند و از آنجا بود که نقّاشانی از میان مردم برخاستند و برای تأثیرگذاری بیشتر کلام نقّالان بر روی مردم، با تکیه بر قوهی خیال خود و جان سپردن به کلام نقّال، شروع به کشیدن نقشهایی کردند که بعدها به نقّاشی قهوهخانهای معروف شد. از اواسط قرن پنجم ه. ق با قدرت گرفتن مذهب تشیع، برای تبلیغ و کسب قدرت نشر این مذهب، انواع نقلهای مذهبی مانند مناقبخوانی، فضایلخوانی، سخنوری، حملهخوانی، پردهخوانی و ... شکل گرفت. نقّالی به شکل امروزی آن از زمان شاه اسماعیل صفوی آغاز شد. شاه اسماعیل خود یکی از مشوّقان آن بود و نقّالی را وسیلهای برای رواج و رسوخ مذهب شیعهی اثنیعشری در ذهن و روح مردم میدانست. پیدایش قهوهخانهها در دورهی صفویه و اجتماع مردم در چنین اماکنی، کمکم نقّالان را که در کوی و برزن سرگردان بودند، به تجمع جلب کرد؛ چنانکه حتّی در دورههای اخیر کمتر قهوهخانهای یافت میشد که در آن نشانی از شاهنامهخوانان و نقّالان نباشد. در کنار اشاعه و بسط چنین هنری است که نقّاشی قهوهخانهای با ویژگی خاص تحت تأثیر نقّالی در همین مکان نمود پیدا میکند و اوّلین آثاری که حاصل استماع سخنان گرم و پرشور نقّالان است، به وجود میآید (تقوی،1390: 11-12). یکی از گونه‌هاي نقّالي، پرده‌خواني میباشد؛ که سه عنصر اصلي تشكيل دهندهی آن، داستان، نقّاشي و نقّالي است. پرده‌خوان، عمدتاً در پرده‌هاي حماسي، خواستار برانگيختن احساسات و عواطف است و در پرده‌هاي مذهبي، به طور معمول به ثواب بردن و ثواب رساندن مي‌انديشد (بلوکباشی، 1375: 87). استفاده از حرکات سر، پا و هماهنگی اندامها و لحن گفتار، از اصول نقّالی بود. نقّالان در هنگام اوج گرفتن داستان، دو دست خویش را بر هم میکوفتند. این کار از شگردهای افزایش شور و هیجان نقّالی بود. آنها هماهنگ با حرکات اعضای بدن و کاربرد «منتشا»1 لحن و آهنگ سخن خویش را نیز تغییر میدادند و با فراز، فرود، تکیه، درنگ و تکرار میکوشیدند حالات متنوّع داستان را به شنونده منتقل کنند (سپنتا، 1380: 111-112). نقالان برای اینکه داستانهای نقل شده از طرف آنها تاثیر بیشتری بر روی مخاطبانشان بگذارد، قسمتهایی از داستانهای شاهنامه را که برای مردم جذابیت بیشتری داشت را انتخاب نموده و در بعضی موارد در آنها دست میبردند و آن را به دلخواه خود و شنونده، تغییر میدادند و در این امر به مسئلهی مکان و زمان وقوع واقعه و یا تقدم و تاخر آن نیز توجه نمیکردند که تاثیر این دخل و تصرفها و تغییرات ایجاد شده در اصل داستان، در نقاشیهای قهوهخانهای نیز به وضوح قابل مشاهده است چه آنجا که پرچم «نصر من الله و فتح قریب» را در تابلوی نبرد رستم و اشکبوس نقش میکردند و چه در "داستان بارگاه سلیمان که روایتی است از یک طومار نقّالی، با این مضمون که حضرت سلیمان (ع) فرستادهای نزد کیخسرو روانه کرد و او را به پذیرش اسلام فراخواند. رستم به نمایندگی از سوی شهریار ایران، برای دیدن شوکت پادشاهی و پیغمبری سلیمان عازم میشود و در آنجا به او ایمان آورده و باز میگردد. تابلوی بارگاه سلیمان اثر عبّاس بلوکیفر، به بیان این رخداد اختصاص دارد (شکل 2-14). نقّاش با الهام از روایت نقّالی، مسئله زمان و مکان را در اختیار گرفته و بیان صریحتر موضوع، واقعیت و مجاز را در هم میآمیزد" (احمدی، 1383: 307). در این داستان نقال مرزهای زمان را درنوردیده و رستم و حضرت سلیمان را در کنار هم قرار داده و دین آورده شده از سوی حضرت سلیمان را اسلام معرفی میکند که این خود درخور تامل است. شکل 2-14. بارگاه سلیمان، اثر عبّاس بلوکیفر، موزه رضا عباسی، (ترابی، 1390: 35). در پایان این مبحث باید گفت که نحوهی سخنپردازی یک نقّال دربارهی رستم یا افراسیاب با کیفیت روایتگری او دربارهی سیاوش و سودابه به کلی فرق دارد. همچنین کیفیت قصّهپردازی برای مضامین مذهبی با مضامین غیرمذهبی کاملاً متفاوت است. ماههای عزاداری، زمان اوج و رواج کار پردهخوانان و نقّالان است، امّا در سایر مواقع هم گاه و بیگاه در چند قهوهخانه میتوان آنها را یافت. روایتهای مربوط به رویداد کربلا مهمترین داستانی است که بیشتر پردهداران در این ماههای عزا بازگو میکنند (خان سالار، 1386: 57). 2-8-2- سنّت عزاداری و تعزیه تعزیه در لغت به معنی عزاداری و در اصطلاح قسمی نمایش مذهبی است که از دیرباز در میان شیعیان اجرا میشده است. موضوع تعزیه، ذکر مصائب و شدایدی است که بر خاندان پیامبر (ص) مخصوصا امام حسین (ع) رفته است (حقیقی، 1386: 8) که تأثیر آن را در نقّاشیهای قهوهخانهای میتوان دید. برای مثال میتوان به شباهت نوع لباس بازیگران تعزیه و کلاهخود و پرهای قرار گرفته بر روی آن، با پوشش شخصیتهای نقّاشی شده بر روی پرده، حالت روایی نقّاشیهای قهوهخانهای و واقع شدن چند روایت و مجلس در یک پرده و ... اشاره نمود. پیشتر چلکووسکی محقّق روسی، تعزیه را نمایش بومی پیشرو در ایران مینامد و مینویسد: "تنها نمایش ارائه شدهی دنیای اسلام میباشد. تعزیهی ایران، نمایش آئینی است که قالب و مضمون آن از سنن مذهبی ریشهدار متأثر است. این نمایش اگر چه اسلامی امّا قویاً ایرانی است که در اصل از میراث خاص سیاسی و فرهنگی خود ملهم است" (چلکووسکی، 1356: 23). حقیقی به نقل از ژان باتیست تاورنیه (از سیاحانی که در دورهی صفوی از ایران دیدن کرده و آداب و سنن ایران را با تیزبینی تشریح نموده است) بیان میدارند که: "هشت یا ده روز قبل از آن روز مخصوص (عاشورا) متعصبترین شیعیان، تمام صورت و بدن خود را سیاه میکنند و برهنه عریان میشوند و فقط با پارچهی کوچکی ستر عورت مینمایند و سنگ بزرگی به هر دستی گرفته و در کوچه و معبر گردش نموده آن سنگها را به یکدیگر زده و فریاد میکنند: حسن، حسین، حسن، حسین"(حقیقی، 1386: 13) . و امّا در مورد آغاز اجرای مراسم سوگواری و برپایی مراسم تعزیه در شهادت حضرت امام حسین (ع) و یارانش نظرات و اخبار گوناگونی در دست است و از مجموع این همه میتوان چنین استنباط کرد که گویا فرمانی که «معزالدّوله دیلمی» در قرن چهارم هجری صادر میکند به مراسم سوگواری فاجعهی کربلا رسمیت داده میشود زیرا پس از آن تاریخ بود که هر ساله مراسمی در سوگ شهادت امام و یارانش برگزار گردیده و جلسات روضهخوانی و وعظ برپا میگردد. بدین ترتیب اندک اندک مجموعهی این مراسم شکل نمایشی یافته و بالاخره پس از قرنها به مراسم «شبیهخوانی» بدل میگردد (حمیدی، 1378: 29). "این نظر از مجموع نظریات «ادوارد براون» در جلد چهارم تاریخ ادبی ایران، که خود نیز این خبر را از قول «ابن کثیر شامی» آورده است و اصل خبر از قول (عزّالدّین علی بن الاثیر) از کتاب کامل التواریخ میباشد" (ملکپور، 1366: 11). الهی نیز در اینباره میگوید "دربارهی تاریخ پیدایش تعزیه، سند و مدرک صحیح و دقیقی موجود نیست، ولی مقدّمهی ظهور آن را برخی از مورخان تا حدود هزار سال پیش، یعنی تا زمان حکومت سلسلهی ایرانی آل بویه در بغداد به عقب بردهاند. بنا به روایت ابن کثیر شامی در احسن القصص، معزالدّوله احمدبنبویه در سال 352 هجری در بغداد امر میکند که در دههی اوّل محرّم دکانها را ببندند و مردم لباس عزا به تن کنند و به تعزیه سیّدالشّهدا بپردازند و این رسم تا اوایل سلطنت طغرل سلجوقی در بغداد و شهرهای دیگر ایران معمول بوده است" (الهی، 1377: 17). در بررسی شکل آئینی- سنّتی این هنر مقدّس در ایران شبیهخوانی را به عنوان شکل متکامل و جامعی از هنرهای نمایشی آئینی و سنّتی ایرانی برگزینیم. در ارتباط با ریشههای نمایشی این هنر شاید مجبور شویم به دوران پیش از اسلام و به حماسههای اوستایی، پهلوی، تاریخی و مذهبی از جمله به مراسم سوگ سیاووش بازگردیم چرا که در مورد مرگ سیاووش و انجام مراسمی دربارهی او اشاراتی در منابع مختلف آمده است؛ از جمله تاریخ بخارا نوشتهی ابوبکر جعفر نرشخی، یا نقّاشی دیواری الکساندر مونیک باستانشناس روسی که هر دو سند معتبری در تأیید مراسم نمایشی آئینی سوگ سیاووش به شمار میروند، امّا تجلّی و تکامل و همهگیری این هنر بومی و مذهبی از دورانی است که فاجعهی کربلا مضمون و موضوع این نمایش آئینی گردیده است (حمیدی، 1378: 30). جعفریان در کتاب خود تحت عنوان "تاريخ تشيّع در ايران از آغاز تا قرن 7 هجري" آورده است؛ هر چند عزاداري براي سیّدالشّهدا(ع) و خاندان پيامبر(ص) از همان سال‌هاي آغازين پس از حادثه‌ي كربلا اتّفاق افتاده و توسّط ائمه در مراسم شعرخواني بنیانگذاری شده بود؛ امّا به موازات روز عاشورا در زمان حکومت آل بویه و در راستای رسمیّت یافتن سنّت‌های شیعی، به عنوان روز سوگواری اعلام گردید (جعفریان،1377: 312-316). همچنین بنابر سنّت، آل بویه در عزاداری عاشورا، بازارها و غرفهها را میبستند، غذاهای خام میخوردند، از چاه آب نمیکشیدند، زنها نقاب و روبند از چهره برمیگرفتند و مردها و زنها صورت خود را با زغال سیاه میکردند و در کوی و برزن شیونکنان و بر سر زنان راهپیمایی میکردند (جلیلنیا، 1374: 69-71). دیلمیان نیز که پادشاهان ایرانی و شیعی مذهب بودند، مظالم خلفا و داستان جانگداز کربلا را به صورت شبیه مجسم میساختند. امّا این نمایشها صامت بود و افراد نمایش با لباس مناسب، سواره و پیاده خودنمایی میکردند تا اینکه بعدها تعزیهخوانی همراه با شعر و آواز معمول گردید. شبیهخوانی ظاهراً در دورهی ناصرالدّین شاه در ایران متداول شد یا اگر قبلاً چیزی از این قبیل بود در دورهی سلطنت ناصرالدّین شاه در ایران معمول شد؛ رونقی بسزا یافت و شبیهخوانهای زبردستی مانند ملاحسین امامخوان، میرزا غلامحسین عبّاسخوان و جهانگیر مسلمخوان پیدا شدند. در تعزیهها غیر از شهدا، پیامبران، فرشتگان و جنیان، گاهی یک نفر فرنگی به نام «سلطان قیس» نقش و نوبت داشت و در نمایش فضه، «شیری» شرکت داده میشد و این صحنهها میرساند که نه تنها شیعیان، بلکه جن و انس و کافران در این مصیبت سوگوار، و از این جنایت دردناک شرمسار بودهاند (آبادی، 1361: 159). " تيموريان هم اگرچه سنّي مذهب بودند، امّا نسبت به خاندان پيامبر ارادت خاصي نشان مي‌دادند و درباره‌ي سادات، علما و عرفا ابراز احترام مي‌كردند" (خواندمیر، 1353: 618 و 624). پس از تيموريان و در دوره‌ي صفویه، با رسمیت يافتن مذهب شيعه‌ي دوازده امامي، آزادي شيعيان در انجام مراسم و شعائرشان بيشتر شد. از اين پس، مردم نه تنها عزاداري حسيني را به طور علني و در مساجد، حسینیّه‌ها و ميادين انجام مي‌دادند، بلكه با پشتيباني دولت و در حضور شاهان صفوي هم مراسم نوحه‌خواني و سينه‌زني و سوگواري برپا مي‌شد (فلسفی، 1375، 844-857). دو تن از جهانگردان اروپائی به نامهای«سالامون» انگلیسی و «وان گوگ» هلندی که در دوره‌ی افشاریه و در سالهای 1736-1734 میلادی در ایران به سرمی‌برده‌اند، از اجرای یک نوع تعزیه‌خوانی که روی ارّابه‌ها صورت می‌گرفته خبر داده‌اند. این نویسندگان ضمن ارائه‌ی شرح مفصلی از مراسم سوگواری، جالب‌ترین بخش این برنامه‌ها را نمایشی ذکر کرده‌اند که در آن مجالس مجلل عزاداری روی ارّابه‌ها اجرا می‌شود و اعمال، رشادتها، جنگ و زندگی امام حسین (ع) به نمایش گذاشته می‌شود (محجوب، 1361: 162). این نوع برنامه‌ی عزاداری نمایشی بعدها در دوره‌ی قاجاریه، تحت حمایت شاهان قاجار بیشتر متداول می‌شود. از شواهد رواج تعزیه این دوران برپا شدن تکیه و مرسوم شدن تکیهسازی است که مشهورترین و مجللترین آن‌ها «تکیه‌ی دولت» است. هنگامی که ناصرالدّین شاه نخستین بار به اروپا سفر کرد و تئاترهای آن‌ها مشاهده کرد؛ پس از مراجعت به ایران در سال 1290 ه. ق این تکیه را تأسیس نمود (گلی زوّاره، 1382: 41). در مورد تأثیرپذیری نقّاشی قهوهخانهای از تعزیه میتوان گفت رواج هنر تعزیه که در برخی از شهرها با وسعت و تنوّع بسیاری طراحی و اجرا میشد، سبب شد هنرهایی چون شعر و موسیقی نیز فعال شود و تأثیر فراوانی بر نقّاشی پردههای مذهبی و تابلوهای عاشورایی بگذارد. نقّاشی خیالینگاری که عمدتاً مضامینی مذهبی یا پهلوانی دربرداشت، براساس روایت مرشد یا نقّال شکل گرفت. نمادهای این آثار، همچون رنگ و شکل لباس و خود و سپر و حتّی شخصیتهای نمادین، همچون «جبرئیل» که در شمایل درویش کابلی ظاهر میشد، سپاه اجنه و امثال آنها، همگی براساس روایت مرشد و متأثر از نمادگرایی تعزیه به وجود میآمد. برخی از متون که تاریخ عاشورا در آن تشریح شده و به مقتل معروفاند، مرجع نقّاشی و تعزیه قرار گرفتند (تقوی،1390: 11) که تمامی شخصیتهای ذکر شده، در نمایشهای تعزیه نیز قابل مشاهده هستند. عزیزی نیز در مقالهی خود با عنوان "رمزاندیشی در شبیهخوانی"، به این شخصیتها اشاره دارد و میگوید: " از بررسی متون تعزیه و تطبیق با منابع تاریخی نقاط افتراقی حاصل میگردد که هنرمند با استفاده از ذهن پویا و خلاق خود سعی در بازآفرینی صحنههایی نموده که علاوه بر تأثیرگذاری بیشتر نمایش، به معنای حقیقی واقعه نیز نزدیکتر باشد. نمونههای بارز این بخشها را در مجلس شهادت حضرت امام حسین (ع) با حضور شخصیتهایی مثل، درویش کابلی، سلطان قیس هندی و وزیر، شیر، ورود ملائک، جنیان، ملک دوزخ، ملک بحر، اولیاء الهی، در حرکت در آمدن مردگان و ... برای یاری امام حسین (ع) و ... که هر یک از این گوشهها علاوه بر تأثیرگذار نمودن نمایش، معنایی در دل خود دارد که نشانی از معنای حقیقی واقعه است" (عزیزی، 1387: 106). یکی از بازیگران تعزیه که حضور او را در نقاشیهای قهوهخانهای به وفور میتوان دید، شخصیتی به نام فرنگیخوان است (شکل 2-15) که به کسانی میگفتند که در تعزیهها نقش فرنگی داشتند. این افراد به عنوان سفیر خیالی یکی از کشورهای اروپایی در دربار یزید، به هنگامی که سر بریدهی امام حسین (ع) را به درگاهش میبرند، ارائه نقش میکردند. لباس کسانی که در تعزیه نقش فرنگی را بر عهده داشتند، کوناگون بود. هدف اصلی تعزیهگردانان، از دورهی قاجار به این سو این بود که در تعزیهها به طور کلی سنخ فرنگی و اروپایی را با نوع شکل و لباس، مجسم و مشخص کنند و برای این منظور از فرم لباسهای گوناگونی که بر تن سیاحان و مسافران فرنگی دیده بودند، استفاده میکردند (شهیدی، 1380: 393). حضور این شخصیت فرنگی را که در واقع برداشتی است از نمایشهای تعزیه، در نقاشیهای قهوهخانهای نیز میتوان مشاهده کرد (شکل 2-16). شکل 2- 15. تصویری از مراسم تعزیه در زمانهای قدیم، (حسینی راد و عزیز زادگان، 1390: 40). شکل 2- 16. بخشی از تابلوی مصیبت کربلا، اثر قوللر آقاسی،1330،مجموعه فرهنگی سعدآباد، (سیف، 1369: 69). 2-8-3- چاپ سنگی "چاپ سنگی یا لیتوگرافی ریشه در واژههای یونانی لیتوس به معنای سنگ و گرافوس به معنای نوشتن دارد. فن چاپ سنگی را آلویس زنفلدز ساکن پراگ در اواخر سدهی 18 میلادی اختراع کرد. در ایران میرزا صالح شیرازی که به سال 1250 ه. ق برای فراگرفتن فن چاپ سنگی به روسیه فرستاده شده بود، یک دستگاه چاپ سنگی با خود به ایران آورد. وی نخستین کتاب چاپ سنگی را که یک قرآن بود در تبریز به چاپ رسانید و در همین سال زادالمعاد مجلسی را نیز چاپ کرد. در سال 1259 ه. ق آقا عبدالعلی نامی یک دستگاه چاپ سنگی را در تهران دایر کرد و تاریخ عجم و بعد از آن نیز کتاب حدایقالشیعه را در سال 1260 به چاپ رسانید. امّا نخستین کتاب مصوّر چاپ سنگی، لیلی و مجنون مکتبی شیرازی بود که به سال 1259 ه. ق در تبریز به چاپ رسید" (هاشمی فشارکی،1390 : 67). "میرزا تقیخان (امیرکبیر) چاپخانههای جدید را توسعه داد و روزنامه وقایع اتّفاقیه را تأسیس نمود که با چاپ سنگی به طبع میرسید و در دارالفنون مطبعهای ایجاد شد که مطبعهی دولتی نام گرفت" (آدمیت، 1354: 43). در زمان ناصرالدّین شاه علاقه به چاپ بیشتر شد. انتشار روزنامههای مصوّر چاپ سنگی نیز یادگار همین دوره است که همهی اینها به علاقهی او به کارهای هنری برمیگردد (دانشور، 51: 21). در مورد تأثیرپذیری نقّاشی قهوهخانهای از آثار چاپ سنگی، نفیسی اذعان میکند که نقّاشی قهوهخانه ادامهی سنّت نقّاشی ایران بود که بدون توجه به هنر رسمی زمان خود در سایهی حمایت مردم، مجال بروز و ظهور پیدا کرد. این شکل از نقّاشی از سنّتی ریشه میگرفت که در حال منسوخ شدن بود. نقّاشی قهوهخانه درست در جایی که ادبیات کلاسیک فارسی غنا، تنوّع، عمق و محتوای خود را از دست داد و هنر نقّاشی نیز استقلال خود را از ادبیات اعلام نمود؛ اعلام موجودیت کرد تا بار دیگر کلام را به نقّاشی پیوند زند. ریشهی این نقّاشی را باید در نقّاشیهای قاجار و کتابهای چاپ سنگی که اینک در دسترس عامهی مردم قرار دارند، یافت (نفیسی، 1352: 4). مرادی شورچه و افشاری در مقالهی خود با عنوان "تاثیر چاپسنگی بر نقاشی معاصر ایران" به مقایسهی چندین تابلوی قهوهخانهای و تطبیق آنها با تصاویر چاپسنگی پرداختهاند و در نهایت ابراز میدارند که، نقاشان قهوهخانهای به دلیل اینکه همواره ارتباط بسیاری با سنتهای نقاشی و هنر گذشتهی ایران داشتهاند، از تصاویر چاپسنگی تاثیر بسیاری پذیرفتهاند و حتی موضوعات استفاده شده در آثار آنها نیز در تصاویر چاپسنگی قابل مشاهده میباشد. یک نمونه از این داستانها که تأثیر آن را در نقّاشی قهوهخانهای میبینیم بارگاه سلیمان است که حکایتی خیالانگیز و سرچشمهی بسیاری از خلاقیتهای ذهنی در تاریخ و فرهنگ ایرانی است. این خلاقیتها به هنرهای تجسّمی منحصر نمیشود. ادبیات ما نیز آکنده از نمادها و اشاراتی است که از تصورات تنیده شده بر گرد این افسانه به وجود آمده است. این شاه- پیامبر یهودی نمونهی سامی جمشید شاه موبد ایرانی است که او نیز مایهی نوآوریهای هنری در تمام زمینهها بوده است. به همین دلیل تصویری که علیقلی خویی آفریده، از هر لحاظ برای ما آشناست و در نگارگری سدههای قبل و همچنین در نقّاشی قهوهخانهی معاصر میتوان تصاویری با این مضمون را به راحتی پیدا کرد. شکل 2-17، بسیار شبیه به یکی از تصاویر نقّاشی قهوهخانه با عنوان بارگاه سلیمان اثر عبّاس بلوکیفر میباشد که هماکنون در موزهی رضا عبّاسی نگهداری میشود (شکل 2-18). شاه سلیمان نبی، نشسته بر تخت رفیعش و احاطه شده توسط دربار افسانهای به صورتی نمادین تمام آفرینش را در برمیگیرد. رعایای سلیمان از مورچهگان شروع و به دیو و نهنگ ختم میشوند. آب و باد و آتش و عناصر طبیعی مسخّر او هستند و این قدرت بیبدیل بر طبیعت هنوز هم از رویاهای در حال رشد انسان محسوب میشود. سلیمان بر تختش نشسته و سیمرغی بالهای خود را چون چتری بر سر پادشاه گشوده است. پیکرهها به شیوهی طراحی ابتدای دوران قاجار تصویر شدهاند. شیوهای که در بازنمایی موجودات با نقّاشی قهوهخانهای ریشههای مشترک فراوان دارد (ترابی،1390: 34). در هر دوی این تصاویر، در بالای سر حضرت سلیمان سیمرغی قرار دارد و بقیهی فضای بالای تصویر نیز توسط پرندگان پر شده است. همانطور که مشاهده میشود در تصویر چاپ سنگی دیوهای شاخداری وجود دارند که همهی آنها به صورت نیمهبرهنه ترسیم شدهاند و پوششی شبیه به دامن بر تن دارند و یکی از آنها بر بدن خود خالهای بسیاری دارد که در تابلوی بلوکیفر نیز شاهد حضور چنین دیوهایی با این مشخصات هستیم. از دیگر شباهتهای این دو تصویر، دو دیوی هستند که هر دو تختی را بر روی دست گرفتهاند و حتّی شکل ظاهری این دو تخت نیز مانند هم است. در نهایت میتوان اینگونه نتیجه گرفت که تصاویر چاپ سنگی منابع الهامبخش بسیار خوبی برای کار نقّاشان قهوهخانه بوده است. شکل 2-17. بارگاه سلیمان، عجایبالمخلوقات، نسخهی 1264 ه. ق، اثر علیقلی خویی، (ترابی، 1390: 34). شکل 2-18. بارگاه سلیمان، اثر عبّاس بلوکیفر، موزه رضا عبّاسی، (ترابی، 1390: 35). و اما ویژگی دیگر تصویرهای چاپ سنگی این است که در برخی از آنها، نام شخصیتهای موجود در تصویر، کنارشان آمده است. این شیوهی معرفی افراد در تصویر، به بیننده، اغلب در آثار نقّاشی دورهی فتحعلیشاه قاجار نیز قابل مشاهده بوده که در نقّاشی قهوهخانهای هم این امر به وضوح قابل رویت است. در برخی از تصاویر چاپ سنگی، شخصیتهای اصلی تصویر بدون در نظر گرفتن جایگاه آنان در تصویر، بزرگتر از شخصیتهای دیگر ترسیم میشدند. به نظر میرسد بزرگنمایی شخصیتهای اصلی در آثار چاپ سنگی، ویژگی است که نشانگر تداوم سنّت تناسبات مقامی در هنر ایران و از آثار مربوط به دوران فتحعلیشاه به عاریت گرفته شده است (مراثی و نظری، 1385: 80-81) و در نقّاشی قهوهخانهای نیز این پرسپکتیو مقامی وجود دارد و همیشه شخصیت محوری داستان بزرگتر از دیگر افراد حاضر در تصویر ترسیم میگردد. که این دو مورد اخیر نیز حکایت از تأثیرپذیری این نقّاشی از چاپ سنگی دارد. 2-8-4- نقّاشی پشتشیشه نقّاشی پشتشیشه یا نقّاشی «پشت بدل»، نوعی نقّاشی عامیانه است که در اواخر دورهی زندیه رواج مییابد. نقّاشی پشتشیشه که در اصطلاح زبان فرانسه «اگلومیزه» خوانده میشود، شیوهای بسیار دشوار دارد، بدین ترتیب که نقّاش میبایست نقش را به صورت معکوس اجرا کند. از آنجا که شیشهی به کار رفته در این اسلوب به طور معمول نازک انتخاب میشد؛ نمونههای باقی مانده به نسبت اندک هستند. این نقّاشی در عصر قاجار مراحل تکامل خود را پیمود و به اوج رسید (سعیدیان، 1376: 127و 140). آقاصادق را میتوان نخستین مروّج و مبتکر نقّاشی پشتشیشه، با طرح و نقش گل و پرنده دانست یا که شیوهی او را سرمشق کار نقّاشان شیشهنگار این دوران به حساب آورد (سیف، 1371: 16). نقّاشی پشتشیشه پس از نهضت مشروطهخواهی همراه با شکوفایی هنر و فرهنگ عامیانه از در و دیوار و سقفها جدا میشود و بر چهارچوب قابها جای میگیرد و به دلیل پائین بودن قیمت این نقّاشیها و مهمتر از آن، اعتقاد و ارادت مردم به پشتشیشههای مذهبی، این نوع نقّاشیها در مجالس مذهبی و محافل مردمی اعتبار و ارزشی شایسته مییابد (شایستهفر، 1386: 9). رواج نقّاشی پشتشیشه در دورهی قاجار با الهام از داستانهای شاهنامه و همچنین مضامین مذهبی توام بوده است. در این آثار، عناصر اسطورهای و ملّی ایرانی قبل از اسلام چنان با روایات شیعه در هم تنیده که از یکدیگر تفکیکناپذیر مینمایند (سخنپرداز و امانی، 1387: 27). آنچه بیش از همه ماهیت نقّاشی پشتشیشه را به عنوان هنری کاملاً عامیانه عیان میکند، نفوذ فوقالعادهی باورها و انگارههای فرهنگ عامه در روایت موضوعات تصویر شده است. "مواردی که این نقّاشی متوجه آن بود، آن را به صورت نقّاشی صرفاً مذهبی درآورد، تا جایی که ایجاد چنین نقشهایی نوعی عبادت محسوب میشد. از بیاعتنایی نقّاش در مورد نگاشتن امضاء و از سوی دیگر بی توجهی او به ترکیببندی و هماهنگی رنگها، این مسئله بیشتر رنگ حقیقت میگیرد که این نقّاشان، ذهنی کاملاً مذهبی داشتهاند، و چون صور و شمایل در دین آنان ممنوع بوده است، کار خود را صرفاً به تجسّم اعتقادات مذهبی محدود کردهاند تا از این طریق مورد طعن و لعن قرار نگیرند. شاید یکی از دلایل نگذاشتن امضاء وجود متعصّبان بوده است و از سوی دیگر، این نقّاشان نمیخواستهاند در برابر متعصّبان احساس گناه کنند" (سعیدیان، 1376: 140). "اگر صاحبان قهوهخانهها را نخستین طالبان و مشوقان موثر و کارساز نقّاشی خیالی ساز قهوهخانهای به حساب آوریم، در زمینهی هنر شیشه نگاری میبایست چنین سهم و نقشی را از آن دراویشی "پرسهزن" دانست که سفارشدهندگان و مشتریان پر و پا قرص نقّاشیهای پشتشیشه، روایات مذهبی و شمایل مقدّس امامان بودند" (سیف، 1371: 19). نقّاشی پشتشیشه دارای ویژگیهایی است که در نقّاشی قهوهخانه نیز به وفور بازتاب مییابد و آن تجسّم نامتعارف تصویری فضاها و شخصیتها است. به عنوان مثال در یک مورد، نقّاش شیوه پشتشیشه در نمایش شمایل حضرت ابوالفضل (ع)، ایشان را در لباس شبیهخوانان مراسم تعزیه عصر قاجار و به حالت نشسته بر روی صندلی (به گونهی شخصیتهای عکاسی شدهی رجال سیاسی همین دوره) تجسّم بخشیده است. استفاده از صندلی در تعزیه و نقاشی قهوهخانهای نیز معمول است و صندلی به نوعی مجاز از تخت سلطنت و پادشاهی میباشد. در شکل 2-19 نقّاش حضرت امام حسین (ع) را بر روی یک صندلی به تصویر کشیده است. صندلی او شبیه به صندلیهای امروزی است و بر روی آن تزیینات حکاکی شدهای دیده میشود که وجود آن در بیابان کربلا بیان کنندهی خیالیسازی نقّاش است. در مورد دیگری، نقّاش در نشان دادن شمایل حضرت علی (ع)، تصویر قلندری را که تبرزین و کشکول در دست دارد نیز در پشت سر ایشان نقش زده است، در حالی که پیدایش اشخاصی به عنوان قلندر و درویش قرنها پس از صدر اسلام اتّفاق افتاده است. در نمونهی دیگری از نقّاشی پشتشیشه، نقّاش در کپیبرداری از نگارهای از شاهنامه چاپ سنگی با عنوان "گرفتار شدن خاقان چین به کمند رستم"، خاقان چین و سپاهیان وی را با لباس مرسوم سربازان انگلیسی تصویر کرده است. سابقهی این تجسّم نامتعارف شخصیتها در نقّاشی پشتشیشه به قرنها قبل از دوران قاجار باز میگردد. شاید شاخصترین مثال از اینگونه گرایش در ترسیم شمایل شخصیتها نگارههای نسخهی"خاوراننامه" (شیراز، 881 ه. ق) باشد که نگارگر، شمایل حضرت علی (ع) را در چهرهای با خصوصیّات مغولی تجسّم بخشیده است. این امر حاکی از آن است که نقّاشان ایرانی از دیرباز در خلق عناصر تصویری تا حد بسیار زیادی تحت تأثیر برداشتها و مشاهدات خود از محیط پیرامونشان بودهاند و نیز سلایق، فرهنگ و تصورات سفارشدهندگان این آثار در نحوهی پرداخت عناصر تصویری دخیل بوده است (سخنپرداز و امانی، 1387: 28). شکل 2-19. بخشی از تابلوی جنگ حضرت علی اکبر با کفار در روز عاشورا، اثر حسن اسماعیل زاده، (چلیپا و رجبی، 1385: 80). در شکلهای 2-20 و 2-21 که برای نشان دادن تأثیر گرفتن نقّاشی قهوهخانهای از نقّاشی پشتشیشه انتخاب شدهاند؛ مشاهده میشود که امام حسین (ع) در حال جنگیدن با یکی از سپاهیان دشمن است و به وسیلهی شمشیر خود او را دو نیم کرده است. سر دشمن ایشان در هر دو تصویر به سمت بالا برگشته و دست چپش که در آن شمشیری قرار دارد به سمت پائین و دست دیگر او به سمت بالا در حرکت است. نوع پوشش آنها نیز شبیه به هم و مشابه لباس تعزیهخوانها میباشد. همچنین رنگ اسب امام در این تصاویر به رنگ روشن و رنگ اسب شخصیت مقابل ایشان به رنگ تیره انتخاب شده است. شکل 2-20. نبرد تن به تن امام حسین (ع) با یکی از یاران عمربن سعد، نقّاشی پشتشیشه، (شایستهفر، 1386: 5). شکل 2-21. نبرد حضرت ابوالفضل با ماردبن سدیف، اثر حسین همدانی، (سیف، 1369: 169) 2-9- شمایلنگاری مذهبی در نقّاشی قهوه خانهای همانطور که پیشتر از این، در قسمت ویژگیهای نقّاشیهای قهوهخانهای اشاره شد، یکی از مهمترین خصوصیّات این نقّاشی حفظ اصالت در نقّاشی چهرههاست زیرا در این نقّاشی حالت و حرکت بسیار محدود است. بنابراین بر خود لازم دانستم تا بخشی از این پژوهش را به چهرهها و شمایلها اختصاص دهم. در تعریف شمایل، "در لاتین به شمایل آیکن icon میگویند. این واژه از eikon یونانی به معنای «تمثال» و «تصویر» گرفته شده است. به معنای وسیع کلمه شمایلها، تمثالها یا تصاویری از چهره و رویدادهای مقدّس هستند که آنگونه که دریافت میشوند، بر روی چوب، کاشی، دیوار، فلز یا پارچه نقّاشی میشوند. شمایل در نمونهی عالی آن گسترهی تجسّم است. مثلاً خدا را تا حدی که تجسّم مییابد میتوان در شمایل ارائه داد و در غیر این صورت او را تنها با نمادهایی نشان میدهند" (بلوکباشی، 1380: 3). "شمایل و شمایل سازی سنّتی هنری تصویری است که اساس آن از یونان بوده و جهت تصویر کردن چهرههایی از پیامبران، مقدّسان و مردان سیاسی، اجتماعی انجام میگرفته است. این سنّت هنری که تأثیرهایی نیز از هنر تصویرسازی ایرانی از دوران اشکانیان و ساسانیان دارد، برای نخستین بار در سدهی ششم میلادی پدید آمد و در سدهی پانزدهم میلادی از بیزانس به روسیه انتقال یافت و وسیلهی تجاری برای تبلیغ مسیحیت گردید. در سدهی هفدهم میلادی از روسیه وارد ایران شد ولیکن به دلیل فضای مذهبی دوران صفویان چندان رونقی نیافت، امّا در دوران قاجار رواج بیشتری یافت و مورد تقلید هنرمندان ایرانی قرار گرفت. بیشترین شمایلهای این دوره از امامان مطهّر است ولیکن چهرهها عموما با نقاب نقّاشی شدهاند" (آیت اللّهی و شیرازی، 1386: 13) که البته نقّاشیهای قهوهخانهای از این امر مستثنی هستند. "شمایلنگاری در ایران ویژگیهای خاص خود را دارد. این ویژگیها هنر شمایلنگاری را از لحاظ مضمون و شیوهی نگارگری و جنبهی تقدّس آن از شمایلنگاری در دیگر نقاط جهان، بویژه غرب، جدا میکند. شمایلهای ایرانی بیشتر جنبهی مردمی یا به عبارت دیگر، جنبهی فولکلوری دارند. هنر و موضوع این نقّاشیها برخاسته از فرهنگ عامهی مردم و مفاهیم و معانی و برداشتهایی است که مردم از تاریخ اسطورهای حماسی و مذهبی در ذهن تاریخیشان دارند" (بلوکباشی، 1380: 3). یکی از مهمترین جلوههای هنر مذهبی در عرصه شمایلسازی را میتوان به آثار نقّاشان قهوهخانهای یا خیالیسازی منسوب نمود. شمایلنگاری در هنر ایران به مفهوم امروزین آن با آثار این هنرمندان ظهور و بروز نمود و با آنکه به نظر میرسد تصویرگری از معصومین علیهم السّلام سابقهای طولانی دارد، ولی حتّی در دوران صفویه که به دلیل استقرار رسمی مذهب شیعه، گرایش عمومی به مضامین شیعی اوج گرفته بود، آثاری مانند نقّاشیهای قهوهخانهای پدید نیامده است. اگرچه در نقّاشی دورهی صفویه شمایلسازی از حضرت امیرالمومنین علی (ع) و وقایع مربوط به زندگی حضرت رسول اکرم (ص) آغاز گردید، امّا مسلّم است که اوج آثار مربوط به تاریخ اسلام و به خصوص شیعه و منحصراً شمایلنگاری، چه به لحاظ گستردگی و چه از نظر تنوّع، متعلق به دورهی قاجار است و شمایل اهلبیت و معصومین در این دوره بدون نقاب تصویر میشوند. این آثار از دورانی شکل میگیرند که با توجه به زمان و موقعیت گسترش آن، ایران در عرصهی هنر نقّاشی در برزخ میان نگارگری عصر صفوی و آغاز غربزدگی قرار داشت و هنرمندان مردمی در چنین عصری راهی متفاوت را برای بیان مکنونات قلبی خویش پیمودند. از علل شکلگیری این آثار میتوان به گسترش و عمومیت یافتن متون و مضامین ادبی منظوم و منثور مربوط به ائمه اشاره نمود، کتابهایی چون روضهالشّهدا اثر ملا محمّدحسین واعظ کاشفی و وجود مقاتل مختلف به خصوص پیرامون واقعهی عاشورا، منابع خاصی برای بیان وقایع تاریخ اسلام و شیعه بودند. مجموعهی چنین تأثیراتی در هنر شمایلنگاری باعث گردید تا این هنر جایگاه خود را به تدریج به دست آورده و واجد ویژگیهایی گردد که در نوع خود در جهان بینظیر است (افشاری، 1386: 38-39). رونق تمثالهای منسوب به ائمه اطهار علیهم السّلام، در دورهی صفویان به دلیل نفوذ روحانیت مقتدر و با فتوای تقریباً متّفقالقول همهی علما (شیعه و سنّی) در مورد حرمت تصویرسازی از پیامبر اسلام و ائمه اطهار (ع)، چندان آشکار نبوده و از رونق زیادی برخوردار نشد. امّا در نسخه مصوّر فالنامهی دورهی شاه طهماسب، نمونهای از آثار نقّاشی با موضوع عاشورا دیده میشود (شکل 2-22). آثار این نسخه از بزرگترین نگارههای همعصر خودش (نگارههای شاهنامهی شاه طهماسب) بزرگتر است ولی بیشتر در زمان زندیان بود که از سویی، به دلیل آزادی اجتماعی، مذهبی و سیاسی و رفاه اجتماعی نسبی و از سوی دیگر به دلیل ورود نقّاشیها و آثار حکّاکی شده ارزان قیمت اروپائیان از طریق خلیج فارس، به ویژه آثار نقّاشان پرتقالی و انگلیسی، نقّاشان ایرانی به ساختن تصویرهایی از این دست پرداختند و حتّی گونهای اثر هنری، به نام نقّاشی پشتشیشه نیز ابداع گردید که مختص به صحنههایی بر اساس معتقدات شیعی و تصویرهایی منسوب به امامان علیهم السّلام و امامزادهها و مقدّسان گردید و در دورهی قاجاریان به اوج خود رسید (آیت اللّهی و شیرازی، 1386: 22-23). شکل 2-22. فالنامهی شاه طهماسبی، واقعهی عاشورا، 947-957 ه. ق، (آیت اللّهی و شیرازی، 1386: 20). نقّاشان و نگارگران با گرایش به مضامین شیعی، آثار گوناگونی را به تصویر درآوردند که از آن جمله شمایلنگاری اولیاء و انبیاء الهی است. با وجودی که تصویرسازی از معصومین سابقهای طولانی در هنر نگارگری ایران دارد، امّا درک امروز ما از شمایل در حقیقت مرهون نقّاشان خیالیساز است که ما آنها را به عنوان نقّاشان قهوهخانهای میشناسیم. به طور کلّی تکامل شمایل انسان، در نقّاشی ایرانی از تحول آن در ادبیات، جدا نیست و در ارتباط با تحول تدریجی تزئین نسخههای خطی است. در این تحول، که از نگارههای مکاتب مختلف و از سدهی (سیزدهم/هفتم)، با به تصویر کشیدن تمثال رسول اکرم(ص) آغاز میشود، چهرهی انسان از جنبهی صرفاً تزئینی و نقشگونه خارج شده و ارزشی فیالنفسه و آکنده از مضامین واقعگرا پیدا میکند. بعدها در سدههای (هجدهم- نوزدهم) و (دوازدهم-سیزدهم) مجدداً به شیوهای مشخص و قرادادی تبدیل و در طول زمان با افت وخیزهایی تداوم مییابد. در دورهی تیموری، حضرت محمّد (ص) و دیگر پیامبران، امام علی (ع) و فرزندان ایشان با هالهای نورانی به تصویر در میآمدند. از سدهی (شانزدهم/دهم) به بعد، برای اهمیت دادن به معنویت و تقدّس پیامبر اکرم (ص)، صورت ایشان با روبندهای کوتاه و با هدف تأکید بر روحانیت و تقدّس پوشیده شد. همین روش با هدفی مشابه برای امامان شیعه نیز به کار گرفته شد. این موضوع، یکی از مشخصّههای چشمگیر مصوّرسازی مورد اعتقاد شیعه در اوایل دورهی صفوی شد. در اواخر دوران قاجار و پهلوی اوّل، شمایلهایی توسط شاگردان طاهر حسینزاده، بهزاد و کمالالملک، به منصهی ظهور رسیدند که اغلب آنها تخیّلی و بدون مطالعه در حالات و ویژگیهای چهرهنگارانهی ائمه اطهار بود. در این شمایلها، بر خلاف دوران زند و قاجار، چهرهها آشکار شدند و از نقاب خبری نبود و بیشتر تخیّل و باورهای هنرمند از ائمه (ع) انگیزه اصلی در تولید شمایلها بود. چهرهنگاری شخصیتهای داستانی در نقّاشیهای قهوهخانهای و دیوارنگاری، ماهیتی قراردادی ندارد، امّا نقش مهمی را در این میان بازی میکند. چهرهپردازی اشخاص به طور ثابت نمودی از هیئت اشخاص نیست، بلکه بیشتر نمود خیر و شر است. افراد پلید و ظالم با چهرههای غیرعادی و منفور و افراد خیّر و نیکخو، با چهرههای مظلوم، ظریف و رنگهای ملایم، اجرا شدهاند. در این شیوه، ترکیببندی و رنگها آرمانی است. رنگها برای تفنن به کار نمیروند، بلکه هر رنگ دارای حرمت و شأنی است (شایستهفر، 1389: 49-50). "باید توجه نمود که در طراحی پیکر و شمایل اولیاء همواره در شیوه نقّاشی قهوهخانهای یک اصل مهم مورد توجه و رعایت قرار میگیرد و آن شباهت عمومی اولیاء با یکدیگر است. بدین معنی که مجموعهی امامان و اولیاء حق همواره در طراحی چهره و اندام و حالت، شبیه به یکدیگر طراحی میگردند. این امر باعث میشود اتحاد روحی و همبستگی درونی ایشان آشکار شود. از طرف دیگر هنرمندان با استفاده از تغییرات جزئی و نامحسوس در حالات و تناسبات و خصوصاً تغییراتی در البسه و ابزار ایشان سعی در بازنمایی و تمایز شخصیتهای مختلف پرده از یکدیگر مینمایند" (قاضیزاده، 1385: 58). در اینجا باید گفت که شمایل اهلبیت به صورت ساده تصویر میشدند امّا با وجود ساده بودن اعضای چهره، شمایلهایی بیروح نیستند، لبخند محو و با وقار و نگاه عمیق ایشان بینندهی اثر را به خود دعوت نموده و حالتی را به وجود میآورد که گفتگوی پنهان بین نظارهگر (مخاطب) پرده و چهره و شمایل معصومین پدید میآورد و گویی مرز مادی زمان و مکان به یکباره در هم میریزد. حالت رضا و تسلیم در برابر تقدیر الهی، در عین حال صلابت و استواری عزم و اراده و جلوه و همزمان دو حالت متضاد مظلومیت و رشادت، کار عظیم و عجیبی است که نقّاشان این دوره در ترسیم شمایل انجام دادهاند. طراحی اعضای صورت بیتأثیر از حالات نفسانی ظاهری و ایجاد چهرهای ملکوتی فارغ از غمها و شادیهای این جهانی، دهانی بسته که در عین اینکه جایگاه حفظ اسرار الهی است امّا تبسمی شیرین بر لب دارد، پیشانی فراخ و روشن که حاکی از درایت و فراست است به همراه بینی کشیده و باریک با محاسن تیره که به نرمی هالهی صورت را در برگرفته و به تابناکی و متانت و آرامش چهرهی ایشان کمک میکند، جملگی از ویژگیهای هنرمندانهی شمایلسازی این دوره است. شباهت چهرهی اولیاء با یکدیگر و بستگی مقدّسشان اشاره به مقصد واحد و عمل متحد ایشان دارد (همان: 63). فصل سوّم هنر شیعی و نمادهای مرتبط با آن 3-1- تعریف هنر شیعی صحبت دربارهی هنر شیعی و معرفی آن به عنوان یک سبک جدا از هنر اسلامی کار دشواری است و اوّلین سوالی که در این زمینه به ذهن انسان خطور میکند این است که آیا هنری به نام هنر شیعی وجود دارد یا خیر؟ برای پاسخ به این سوال نگاهی میاندازیم به مقالهی مسعود کوثری با عنوان "هنر شیعی در ایران"، ایشان در اینباره میگویند: "واقعیت آن است که هنر شیعی در بیشتر موارد همان هنر اسلامی در ایران است و تفاوت بارزی در این میان دیده نمیشود. به بیان دیگر، هنر شیعی در بسیاری از جنبهها، از نظر سبک و مواد و مصالح به کار رفته، قابل تمایز از هنر اسلامی در ایران نیست. مثلاً اگر به تاریخ نگارگری در ایران توجه کنیم، حضور چهرهی امامان شیعه از همان سبکی در نگارگری پیروی میکند که برای هنر اسلامی یا ایرانی وجود داشته است. در معماری هم میتوان همین قاعده را جاری دانست. اصول معماری مساجدی که در آنها آثاری از تعلقات شیعی معماران یا حامیان دیده میشود، از نظر سبک و بهکارگیری مصالح تفاوت بارزی با مساجدی که در دورهها و سلسلههای غیر شیعی ساخته شدهاند، ندارد. از این رو میتوان گفت که وجه روشن و بارزی بین هنر اسلامی و هنر شیعی وجود ندارد. البته هنوز آثار متقنی که سبکهای هنر اسلامی در ایران و تفاوت آن را با هنر شیعی روشن سازند، نگاشته نشدهاند، از این رو نمیتوان داوری روشنی در مورد شباهتها و تفاوتهای این دو سبک ارائه داد. تا آن زمان، فقط میتوان از حضور عناصر شیعی در سبک هنر اسلامی در ایران سخن گفت" (کوثری، 1390: 9). مهدی حجّت نیز در مقالهای تحت عنوان "تشیّع و تأثیر آن بر هنر" به این نکته اذعان دارد که "هر وقت دربارهی تشیّع صحبت میکنیم، اسلام مقدم بر آن قرار میگیرد. بنابراین خیلی اوقات ممکن است وقتی از یک امر شیعی صحبت میکنیم، کسی مدعی شود این امر ذاتاً یک امر اسلامی است که به صورت شیعی نمود پیدا کرده؛ یعنی شاید در حوزههای غیرشیعی هم بتوان شبیه آن را با قدرت و ضعف پیدا کرد" (حجّت، 1384: 189). این مطالب کاملاً درست است زیرا هنر شیعی در سبک و نوع اجرای کار، هنری اسلامی است و اگر صحبتی از هنر شیعی به میان میآید صرفاً به دلیل عناصر مورد استفاده در آن هنر است؛ البته هنرهایی هم هستند که تا حد زیادی شیعی محسوب میشوند مثل تعزیه. حتّی نقّاشی قهوهخانهای هم به نوعی هنری شیعی به شمار میآید زیرا نظیر آن را در ادوار گذشته نمیبینیم. البته همانطور که قبلاً نیز اشاره شد این هنر تحت تأثیر هنرهایی مثل نقّاشی پشتشیشه، مربوط به دورهی زندیه، نقّاشی بقاع متبرکه و چاپ سنگی بوجود آمده و شباهتهایی نیز به آنها دارد؛ از جمله اینکه همهی آنها به صورتی عامیانه به تصویر کشیده شدهاند و مهمترین هدف از به تصویر کشیدن آنها ابراز ارادت به اهلبیت علیهم السّلام و بعد از آن به پهلوانان ملّی بوده است و بنابراین خوش رنگ و لعاب بودن و اصولی کار کردن این نقّاشیها در درجهای پائینتر قراردارد. حتّی اگر به صاحبان این آثار نیز توجه کنیم، متوجه خواهیم شد که آنها کسانی هستند که از میان مردم عادی برخاستهاند و سواد هنری خاصی ندارند. و امّا در بررسی کیفیت تأثیر تشیّع بر هنر، آنچه معمولاً مورد غفلت واقع میشود، تأثیراتی است که مذهب تشیّع بر هنرمند، بر باورهای او برای دریافتش، برای نگاهش به عالم و برای کیفیت تجلّی این عقاید در دلش میگذارد. غالباً ما به کیفیت تأثیراتی توجه میکنیم که عناصر ظاهری و بیرونی (آثار هنری) از تشیّع پذیرفتهاند، در حالی که اصل موضوع، تأثیراتی است که دل هنرمند از توجه به معارف شیعی مییابد. هر چه هنرمند توجه بیشتری به احادیث و تعالیم اهلبیت و بزرگان دین داشته باشد، به همان نسبت این تعالیم در کار او بروز و نمود بیشتری خواهند یافت. تا دل هنرمند به تشیّع روشن نشود، امکان تجلّی آن در امر بیرونی فراهم نمیشود. یکی از مشخصههای تشیّع در طول تاریخ، این است که برای اعلام و اظهار وجود در تنگا قرار داشته است. شیعه گروهی آزاد نبوده که بتواند آزادانه اعتقادات خود را مطرح نماید. همین خاصیت در جوهر بیان هنری نیز وجود دارد. در برهههایی از زمان، هنرمندان شیعی اعتقاداتشان را به صورت صریح و شفاف بیان نمیکردند که آن هم به دلیل ترس از مورد آزار و اذیت قرار گرفتن از جانب حکومت وقت بوده است. از اینرو برای بیان آنها از ایما و اشاره، کنایه و نشانه استفاده مینمودند. در بررسی آثار شیعی یکی از کارهایی که حقیقتاً مورد ستایش بینالمللی است و میتوان تأثیر تشیّع را بر هنرمند این اثر به وضوح به نظاره نشست، شش نام مبارک حضرت علی (ع) است که به صورت مثبت و منفی در همدیگر ادغام شده و در کاشیهای دیوار حاشیهی گنبد سلطانیه در زمان اولجایتو به کار گرفته شده است. هر کس به این مجموعه نگاهی بیاندازد، پی میبرد که چه مقدار شیفتگی باید در هنرمند وجود داشته باشد تا کارش بتواند به این بلوغ برسد (همان: 191-192). پس کسانی که میخواهند این آثار را مورد مطالعه قرار دهند باید به عمق و باطن کار نظر داشته باشند تا بتوانند از دل این آثار به پیام اصلی اثر و هدف هنرمند از به نمایش در آوردن آن اثر دست یابند. 3-2- بررسی هنر شیعی در حکومتهای قبل از قاجار دربارهی هنر شیعی آنچه مسلّم است این است که این هنر در دورههای خاصی از زمان، بیشتر جلوه میکند و میدرخشد و آن زمانی است که حکومتی آن را مورد حمایت خود قرار داده باشد. مثلاً در زمان آل بویه که حکومت و حاکمان آن کاملاً شیعی بودند، دورهی تیموری که در سنّی مذهب بودند ولی در عین حال ارادت خاصی به اهلبیت و شیعیان نشان میدادند و دوران صفویه که حاکمان آن عنایت ویژهای به تشیّع داشتند؛ ما شاهد ظهور و بروز بیشتر آثار شیعی هستیم. کوثری به نقل از آنتونی ولش2 میگوید که وی در کتاب خود تحت عنوان نگارگری و حامیان صفوی ، به این موضوع اشاره کرده است و میگوید از دیگر مسائلی که همزمان با نظام سیاسی و اقتصادی ارتباط داشته، نظام حامیگری بوده است زیرا تولید برخی آثار مثل آثار معماری مستلزم هزینههای هنگفتی بوده و همچنین به نمایش گذاردن یک عقیده و اعتقاد خاص در آثار هنری، جز در سایهی حمایتهای حکومت وقت و نوع نگرش سیاسی و دینی حاکمان ممکن نبوده است (کوثری، 1390: 12). در زیر به چند نمونه از این حمایت ها اشاره خواهد شد. 3-2-1- آل بویه آل بویه بنا به گفته ریچارد فرای، "شیعه و پیرو امام علی (ع) و انساب او بودند" .(Frye,1975:211)بوئیان که از شمال ایران برخاسته بودند، توانستند اوّلین حکومت شیعی مستقل را در بخشهای وسیعی از ایران و عراق تأسیس نمایند و بر دستگاه خلافت عبّاسی مسلّط گردند. آنها از توسعه و ترویج فرهنگ شیعه حمایت میکردند و نقش مهمی را در ترویج مذهب تشیّع ایفا نمودند. شیعیان با حمایت آنها مراسم سوگواری امام حسین (ع) و جشن غدیرخم را به صورت رسمی و آشکار برگزار مینمودند (جلیلیان، 1392: 119). "دورهی آل بویه برجستهترین دولت شیعی و ایرانینژاد بود که در حدود 130 سال بر بخش بزرگی از ایران و عراق تا مرزهای شام فرمان میراند. این دولت که خود برآمده از جنبشهای استقلالطلبانهی ایرانیان بود و در پی ظهور دولتهای مستقل و نیمه مستقل پدید آمد، خود از بزرگترین عوامل ضعف خلافت عبّاسی و تغییرات بنیادی در نهادهای سیاسی، دینی و اقتصادی آن روزگار شد. اساساً شیعیان عراق انسجام خود را در برابر اکثریت سنّی مذهب، مدیون غلبهی بوئیان بودند که برخی رسوم شیعی را بنیاد نهادند. عضدالدّوله (یکی از حاکمان آل بویه) با دانشمندان رفتاری خوش داشت و نسبت به مقام شامخ علی بن ابیطالب (ع) از خود کرنش خاصی نشان میداد. وی بقعهی امام علی (ع) در نجف اشرف و امام حسین (ع) در کربلا را به طرز باشکوهی تعمیر کرد. عضدالدّوله همچنین برای شیخ مفید، عالم برجستهی زمان خود، احترام قائل بود و به دیدنش میرفت" (زوار، 1390: 22). فضای باز مذهبی که با روی کار آمدن آل بویه در سرزمینهای اسلامی و بخصوص در بغداد به وجود آمد، فعالیت شیعیان را چه در زمینههای اجتماعی و سیاسی و چه هنری شدّت بخشید. آنگونه که صاحب کتاب کتاب نقض بیان میکند، تعدادی از شیعیان در کوچه و بازار راه میافتادند و با صدای خوش و بلند ابیاتی در مدح و منقبت اهلبیت (ع) میخواندند که این افراد را مناقبخوان میگفتند. این کار میتوانست مردم و دوستداران اهلبیت را به سوی شیعیان متمایل سازد. شیعیان با این روش میخواستند در جامعهی آن روزگار، مذهب و اعتقادات خود را به اثبات برسانند و مردم را به سوی خود جذب کنند و توجه آنها را به سمت مذهب تشیّع جلب نمایند. تأثیر مناقبخوانی بر اثر گذشت زمان در ذهن فرهنگی جامعهی آن روزگار عمیقتر شد و جلوهای از اشتیاق شیعیان نسبت به مذهب خویش و دوستداری اهلبیت گردید. ابن جوزی از مناقبخوانانی یاد کرده که در بغداد و بخصوص محلهی کرخ فعالیت داشتند (قزوینی رازی، 1385: 77). "مقطع زمانی که آل بویه در آن به قدرت رسیدند از جنبهای حائز اهمیت بود. اصول اعتقادی شیعهی امامیه را بزرگانی همچون کلینی (329 ه. ق)، ابن بابویه (381 ه. ق)، شیخ مفید (413 ه. ق)، فعال و تدوین کرده بودند. از طرفی مهمترین رویداد در دوران شکلگیری قدرت آل بویه، غیبت کبرای حضرت مهدی (ع) (329 ه. ق) بود که این امر، بحث شایع محافل دینی و مذهبی شده بود و لذا پیشبرد مقاصد شیعی در عصر آل بویه امری مقبول به نظر میرسید و سبب بروز کشمکشهای عقیدتی در این دوران گردید" (کرمر، 1375: 80). "معزالدّوله نیز که یکی از حاکمان آل بویه میباشد، علیرغم برقراری سیاست آشتی اعتقادی در بین مذاهب، تسنّن و تشیّع رسوم شیعی را تایید نمود. وی در 351 ه. ق فرمان داد تا بر سردر تمامی مساجد این عبارتها نوشته شوند: لعنت خدا بر معاویه پسر ابوسفیان، لعنت بر کسی که مانع دفن جسد امام مجتبی (ع) در کنار قبر جدّش رسول خدا گردید، کسی که ابوذر را نفی بلد و عبّاس را از شورا بیرون نمود. یک سال بعد در سال 352 ه. ق به دستور معزالدّوله، نخستین بار مراسم یادبود عاشورای حسین بن علی (ع)، با عزاداری عمومی برگزار گردید. در همین سال، در 18 ذی حجه (عید غدیرخم)، برپا کردن چادرهای آذین بسته، افروختن آتش، نواختن موسیقی، خواندن نماز در صحرا و زیارت کاظمین مرسوم گردید" (خواجه میرزا، 1385: 105-106). همچنین آل بویه پس از تسلّط بر بغداد و خلفای عبّاسی، برخی از شعارهای مختص شیعیان، از جمله شعار «حی علی خیر العمل» در اذان را که هیچ شیعهای جرات علنی کردن و بیان آن را نداشت، دوباره زنده کردند. طالش عزیزی به نقل از تنوخی در اینباره مینویسد: "... موذنی در محلهی قطیعهی بغداد (کاظمین فعلی)، در اذان «حی علی خیر العمل» میگفت" و همچنین ادامه میدهد: "در قرن چهارم هجری قمری، موذنان شیعه، جملهی اشهد ان علیا ولی اللّه را در اذان میگفتند؛ از جمله موذنی در محلهی قطیعهی بغداد، این جمله را در اذان میگفت" (طالش عزیزی، 1381: 33). یکی دیگر و از مهمترین شعائر مذهبی شیعه که خلفای عبّاسی به خصوص متوکل، شدیداً با آن مخالفت میکرد مراسم سوگواری حضرت سیّدالشّهدا در روز عاشورا بود (ابن جوزی، 1412 ه. ق : 11 و 237) که "معزالدّوله در سال352 ه. ق دستور داد شیعیان جمع شوند و مراسم عزاداری روز عاشورا را آشکار سازند" (جلیلیان، 1392: 122). کرمر نیز در مورد عضدالدّوله آورده است که "عضدالدّوله از قدرتمندترین امیران آل بویه بود و حکومت شیراز را در اختیار داشت، دستور داد در تخت جمشید کتیبهای حک کنند و نام دوازده امام معصوم (ع) را با تحیّات مرسوم در آن ذکر نمایند" (کرمر، 1375: 82). "همچنین او مرقد مطهّر امام حسین (ع) و سلمان فارسی را بازسازی کرد" (مستوفی، 1339: 415) و "دو گنبد بر آن بنا کرد. وی همچنین بر روی قبر امیر المومنان علی (ع) بنایی نیکو ساخت که تا سال753 برپا بوده است" (جلیلیان، 1392: 123).و به دستور او در سال 363-364 کتیبهای برای مقبره امام علی ساخته شده است. این کتیبه شامل 5 لوحه بوده که یکی از کتیبه ها به صلوات دوازده امام مزین است" (شایستهفر، 1384: 25). به گفتهی مستوفی: "مشهد امام کاظم (ع) را ایشان (آل بویه) ساختند" (مستوفی، 1339: 202). 3-2-2- تیموریان حاکمان و امرای سلسلهی تیموری جزو آن دسته از پادشاهانی بودند که به هنر علاقهی زیادی داشته و در پیشرفت هنر این مرز و بوم از هیچ حمایتی دریغ نکردند. فرمانروایی دراز مدت امیران تیموری یکی از مهمترین عوامل شکوفایی فرهنگ و هنر در این عصر میباشد. از آنجا که در این زمان دامنهی نفوذ سیاست و تفکر تیموریان همهی ابعاد حیات اجتماعی و فرهنگی جامعه را فرا میگرفت و از سوی دیگر اقتداری که سالیان متمادی دوام داشت، ایشان را در اعمال سیاستهایشان یاری میرساند. حمایت از فرهنگ و هنر از برنامههای سیاسی مهم تیموریان بود که در دورهی زمامداری هر یک از آنها پیوسته دنبال میشد. پیداست که ثبات قدرت حاکم در آمادهسازی شرایط برای هنرآفرینی صنعتگران و هنرمندان نقشی اساسی داشت (کاووسی، 1387 :24). "حکمرانان تیموری با وجود داشتن مذهب سنّی حنفی، هیچ گونه مخالفتی با فعالیتهای هنرمندان شیعی مذهب نداشتند. بایسنقر تحت تعلیم معلم شیعی مذهب خود، سیّد محمود بود. امیر شاهی سبزواری هم که از متعلقان سربداران و از خوشنویسان شیعه مذهب بود، مورد توجه بایسنقر قرار گرفت، تا جایی که بسیاری از اموال سربداران را به وی انتقال داد" (رازی، 1378، ج 2: 813-815). ساخت و تعمیر بقاع امامزادگان و پراکندگی آنها در سرتاسر ایران در دورهی تیموریان نشان دهندهی جایگاه زیارت و اعتقاد به امامان و امامزادگان در این دوره، در میان ایرانیان خصوصا شیعیان در قرن نهم میباشد (یکهخانی، 1392: 138). "البته گسترش و نفوذ تصوّف در ایران، اهل تسنّن را نیز در همراهی و مشارکت در زیارت اماکن متبرکه با شیعیان ترغیب مینمود که به عنوان نمونه میتوان به زیارت مزار گازرگاه در دورهی تیموریان اشاره نمود" (سمرقندی، 1383، ج 3: 369). حمایت از سادات در جامعهی تیموری نیز دلیلی بر جنبش رو به رشد گروههای شیعی در این زمان است. از دیگر ویژگیهای شیعه در این دوره پیوند آن با شاخههای متعدد هنری بود که نمود آن را میتوان در کتیبههای مقبرهی خواجه عبداللّه انصاری در هرات، ورودی اصلی آقسرای در سمرقند، منارهی آرامگاه شاه نعمتاللّه ولی در کرمان و مسجد میرچخماق یزد مشاهده نمود که همگی با عبارات شیعی مزین شدهاند و این کار نشان از پیوند معماری و خوشنویسی با مذهب شیعه در این دوره دارد. در هنر فلزکاری و منبت در قرن 9 ه. ق هم مفاهیم شیعی به کار برده میشد. از دلایلی که علاقهی تیموریان را در به کارگیری عناصر شیعی در این دوره نشان میدهد، میتوان به تمایل آنان به حفظ صداقت با گروههای شیعی و مطرح نمودن خود به عنوان حاکم مشروع و قانونی ایران اشاره نمود که این امر قدرتیابی شیعیان از یک سو و ارتباط نزدیک ایرانیان را با مذهب تشیّع نشان میدهد؛ زیرا حکومت به منظور تداوم حاکمیتش خود را نیازمند حمایت این گروه میبیند (عابدینپور و سمائی، 1389: 69). رشیدالدّین فضلاللّه همدانی در جامع التواریخ آورده است که مغولان در ابتدا به عنوان حکامی کافر و فاقد مشروعیت، بر جهان اسلام مسلّط شدند و چون به اسلام گرویدند، سعی میکردند تا به هر نوعی خود را مسلمان واقعی جلوه دهند. در این راستا توجه و احترام به سادات یکی از ابزارهایی بود که به آن متوسّل میشدند. غازانخان آغارگر این سیاست بود، وی ارادت خاصی به سادات ابراز میداشت و صدقه در حق آنان مقرر میکرد و در تبریز و سایر ممالک برای آنان دارالسّیاده بنا نهاد (همدانی، 1373: 1358-1359). "اولجایتو خان هم سیاستهای سَلف خود را ادامه داد و در شهر سلطانیه برای سادات دارالسّیاده بنا نهاد" (نطنزی، 1333: 17). "احترام و ارادتی که او نسبت به سادات ابراز میداشت، زبانزد همگان بود. تیمور نیز مانند اسلاف خود، برای سادات احترام زیادی قائل بود و سادات اوّلین گروه از دوازده گروهی بودند که او در تحکیم موقعیت سلطنت خود از وجود آنها سود میبرد" (حسینی تربتی، 1342: 202-204). امیر تیمور از همان بدو شروع قدرت خود سعی کرد حمایت سادات را به دست آورد. اوّلین اقدام او در این راستا، آزاد کردن تعدادی از سادات به اسارت رفته توسط قبایل غارتگر ازبک بود که این مسئله به دلیل آشفتگی و هرج و مرج ناشی از ضعف حکام مغول در ماوراءالنهر ایجاد شده بود. تیمور با ازبکها جنگید و بدین وسیله خود را حامی و ناجی سادات دانست و همه جا نیز سعی میکرد سادات را به طرف خود جلب کند. تیمور پس از مدّتی سرگردانی و اسارت، به دست ازبکها و ترکمنها با وساطت جانی بیک قربانی آزاد شد، از ماوراءالنهر به خراسان رفت که در ماخان اولین گروه از سادات به او پیوستند (همان: 26 و 40). مطالب ذکر شده مقدّمهای بود برای ورود به بحث نگارگری این دوره و تاثیری که این هنر از فضای حاکم بر جامعه پذیرفت. شایستهفر در اینباره میگوید، بعضی از نگارههای دوران تیموری، حضرت محمّد (ص) فرستادهی خداوند و سایر پیامبران و امام علی (ع) و جانشینان وی با حلقهای بزرگ و درخشان و هاله ای نورانی به تصویر کشیده شدهاند. این یکی از ویژگیهای قابل توجه مصوّرسازی تصاویر شیعی در دوران تیموری است که از قدیمیترین دوران یعنی از زمان بیرونی آغاز گردید و گسترش یافته است. در آثار الباقیه بیرونی دو واقعه وجود دارد، یکی زمانی که گفته میشود حضرت محمّد (ص) در غدیرخم حضرت علی (ع) را به عنوان جانشین خود برگزید (شکل 3-1) و دوّم اختلاف پیامبر با مسیحیان بحرین که تحت عنوان «واقعه مباهله» شناخته میشود. در حقیقت به نظر میرسد تصویرگر نسخه خطی بیرونی، تصویر شیعی تاریخ اسلام را با نمایش وقایعی که اهمیت نمادینی برای جامعه دارد، به نمایش گذاشته و مورد حمایت قرار میدهد (شایستهفر، 1384: 62). روایت معراج پیامبر در شکل 3-2 نیز نوعی تصویر شیعی است که در آن شیری را میبینیم که نماد امام علی(ع) (اسدالله) است. حضرت محمّد (ص) در هنگام بازگشت از سفر روحانی معراج با شیر تنومندی در آسمانها مواجه میشود که اجازهی عبور به ایشان نمیدهد. ندایی به سمت حضرت محمّد (ص) میآید که تحفهای به شیر بده تا به شما اذن عبور داده شود. پیامبر (ص) خاتم خود را در دهان شیر میگذارد و ا ز آن مرحله عبور میکند. فردای آن روز در مسجد، خاتم خود را در دست امام علی (ع) میبینند. به نظر میرسد که این داستان به شکل نمادین به تفحیص مقام هدایت و ولایت به امام علی (ع) اشاره میکند (بوذری، 1389: 136). شکل 3-3 نیز که روایت یکی از وقایع مهم تاریخ تشیّع محسوب میشود، به فتح خیبر اشاره دارد و از دیگر نقّاشیهای شیعی به شمار میآید. شکل 3-3. حضرت علی در جنگ خیبر، برگرفته از کلّیات تاریخی حافظ ابرو، هرات، 819- 818، کتابخانه توپقاپی سرای، (شایستهفر،1384: 80). در مورد معماری این دوران، در برخی مساجد و اماکن مذهبی، ما به جملهی «علیا ولی اللّه» برمیخوریم که به امامت از اصول شیعه اشاره دارد. مکانهایی که به این جمله یا به عبارتی دیگر شهادتین شیعه اشاره کرده، فراوان است. به عنوان مثال میتوان به مسجد جامع یزد (از قرن پنجم به بعد)، مسجد جامع ورزنه اصفهان، شبستان گنبددار مجموعهی بندر آباد یزد و مدرسه مذهبی نیماورد (قرن دهم) اشاره کرد (شایستهفر، 1381: 81 و82). 3-2-3- صفویان تاریخ ایران در سراسر دوران اسلامی تا قبل از روی کار آمدن سلسلهی پادشاهی صفوی و برای برههای کوتاه در زمان آل بویه، هیچگاه شاهد حاکمیت دولتی شیعی مذهب نبوده است. در حقیقت میتوان گفت پس از 9 قرن از زمان ورود اسلام به ایران و با روی کار آمدن صفویان میتوانیم شاهد احیای هویت ملّی، ارزشهای باستانی و مذهبی و همچنین حاکمیت مذهب تشیّع و پیوند آن با سیاست در این سرزمین باشیم. این رابطه بین شیعه و فرهنگ ایرانی بسیار قوی بود. در دوران صفوی مذهب نقش مهمی در روند مطالعهی فرهنگ و هنر داشت. طبعاً از این رهگذر مقولهی هنر نیز از تغییر ایدئولوژی و تحولات اجتماعی که در عصر صفوی رخ داده بود، بیبهره نماند و در واقع علاوه بر مردم، هنرمندان ایرانی و شیعه مذهب هم سعی کردند که اندیشه، تفکر، عناصر شیعی و ارادت به خاندان پیامبر (ص) و ائمه اطهار و مخصوصاً شخص علیبنابیطالب (ع) را در هنر خود منعکس کنند؛ امّا هنر ایرانی در قرون دهم و یازدهم یعنی همزمان با روی کار آمدن صفویان وارد مرحلهی تازهای از حیات خود شد. هنر در عصر صفوی به دلیل دو شاخصه و خصیصهی برجسته «مذهب تشیّع» و «احیای هویت ملّی» که توسط اندیشه و ایدئولوژی حاکمان صفوی بوجود آمد، به کیفیت، بیان و حتّی پیام خاصی تبدیل شد (افروغ،1390: 26-27). همانطور که گفته شد، در دوران صفوی «مذهب» نقش مهمی در روند مطالعهی فرهنگ و هنر داشت امّا عناصر شیعی ناگهان و بدون سلسله مراتب هنری بوجود نیامدند. نکتهی قابل توجه این است که "در زمان حاکمیت صفویان ارتباط بین هنر و قوانین دینی به خوبی پایهگذاری شده بود. در این دوران متون خطی مصور، بناهای معماری، نقّاشی و مصنوعات هنری همگی بازگو کنندهی عناصر شیعی بودند که از ویژگیهای این عصر به شمار میرود" (شریعت، 1387: 45). علاوه بر این و با توجه به اینکه شاه اسماعیل پایهگذار مذهب فکری شیعه در ایران و فرزندش شاه طهماسب تحکیم کنندهی مبانی مذهب جدید در دوران حکومتش بود، با انجام اقداماتی در جهت ترویج مذهب شیعه، به مرمّت و بازسازی مقبره ائمه اطهار و ساخت و توسعهی مساجد برای برگزاری آئینها و مراسم مذهبی و نیز رشد و گسترش مدارس دینی در سراسر ایران همت گمارد (عارف پور، 1391: 95). وی "توجه ویژهای به تعمیر و تزئین بارگاه امام رضا (ع) کرد و مقدار شصت و سه من طلا به جهت گنبد و هفده من طلا جهت میل گنبد صرف نمود" (آژند، 1385: 39- 40). شایستهفر نیز در این مورد میگوید هنگامی که سلسلهی صفوی تشیّع را مذهب رسمی ایران اعلام کرد، مشهد از نظر زیارتی مرکزیت یافت. پادشاهان صفوی برای ابراز ارادت خود به امام رضا (ع) و اهل بیت علیهم السّلام کوششهای فراوانی برای نشان دادن بزرگی و علم ایشان انجام دادند. برای مثال در دوره صفویه به مرمّت و گسترش حرم مطهّر توجه بسیاری شد. در این راستا یکی از ابزارهایی که از آن برای ایجاد فضای مذهبی و معنوی کمک گرفته شد، کتیبههایی با درونمایهی شیعی بود. این کتیبهها که مضمون آنها با مشاورهی علمای اسلامی تعیین میشد، در برگیرندهی آیات قرآنی، احادیث ائمه، نامها و اسامی امامان و ادعیه است. از این میان آنچه بیش از همه تعصّب و ارادت هنرمندان و پادشاهان یا حامیان هنری را نشان میدهد، استفاده از نام امامان معصوم، حدیثی از ایشان یا دعایی دربارهی ایشان است (شایستهفر، 1386، 22). در ادامه باید به این نکته اشاره کرد که در این زمان ایران، پس از سالها حکومت ملوکالطوایفی، صاحب حکومت ملّی و مرکزی میشود. شاهان صفوی در پیشرفت و اعتلای هنرها نقش بسزایی داشتند و هنرمندان عصر خود را مورد حمایت قرار داده و به آنها ارج مینهادند. فلزکاران این دوره نیز با الهام از دو اصل تشیّع و ملّیگرایی که در آن زمان در کل شئونات اجتماعی راه پیدا کرده و در حال گسترش و توسعه بود، به کار خود ادامه میدادند. آنها به منظور تزئین اشیاء فلزی، به دلیل رواج خط و زبان فارسی و تقریب تشیّع و ملّیت ایرانی، از احادیث، روایات، سورههای قرآن، نمادها و عناصر شیعی بر روی آثار فلزی به خط نسخ و نستعلیق استفاده میکردند (انصاری، 1380: 21). ترویج نمادهای مذهبی تشیّع توسط حاکمان صفوی در میان مردم بر زندگی اجتماعی شیعیان تأثیر بسزایی داشت و شیعیان نیز از این فرصت به دست آمده نهایت استفاده را بردند (یکهخانی، 1392: 154). از آنجائیکه در نقّاشی قهوهخانهای و تعزیه ادبیات نقش مهمی دارد و ریشهی اصلی این دو هنر به دورهی صفویه بازمیگردد؛ اشارهی کوتاهی به ادبیات این دوره خالی از لطف نیست. در مورد ادبیات این دوره دبیری نژاد اینگونه بیان میکند که "در این دوره ادبیات ایران و آثار نویسندگان به علت رواج مذهب تشیّع و سختگیری سلاطین صفوی نسبت به گذشته (به جز ادبیات مذهبی و اشعار دینی) رکودی حاصل کرد ولی از جهات دیگر پیشرفتهایی احساس شد. آثار منظوم این عصر بیشتر مذهبی و بر پایهی دین و دیانت استوار گردید. شاعران به جای پرداختن به اشعار مدحی و توصیف زیباییهای طبیعی و دلاوریها و شجاعتها و تألیف پندنامههای اخلاقی و انسانی بیشتر به توصیف و ستایش پیشوایان مذهبی و ائمهی اطهار و به ویژه پیغمبر اکرم توجه نمودند" (دبیری نژاد، 1357: 192). 3-3- تعریف نماد "نماد در لغت به معنای نمود (حاصل مصدر) است که نمایش، ظهور، جلوه، تجلّی، نشان، علامت و امثال آن را معنا میدهد و مترادف با «نمادن» و «نمودن» (مصدر) نیز به معنای نشان دادن، ظاهر کردن و نمایان گردانیدن است. به تعبیر دیگر، نماد به معنای نمود، نشان، سمبل، آنچه مظهر چیزی است و به معنای جهان هستی به کار میرود" (انصافپور، 1374: 1207). معانی و تعریفهایی که برای واژهی نماد، مصدر (نمودن) و حاصل مصدر (نمود) آن بیان شده، با وجود تفاوت و اختلاف در تعبیر، بیان کنندهی مفهوم واحدی هستند یا اینکه به لوازم معنا اشاره دارند و آن معنای واحد "ظهور و ارائهی حقیقتی است که در قالب مصدر به صورت ظهور کردن و ارائه دادن" بیان میشود (پارسا، 1373: 12). در لغتنامهی دهخدا آمده است که "نماد کلمهای فارسی است به معنی فاعل و ظاهر کننده" (دهخدا، 1377: 22731) و نیز به مفهوم نشان و علامتی با معنای خاص آمده است؛ مثلاً صلیب نماد مسیحیت است (انوری،1381: 7962). "رمز یا نماد (symbol) در اصل به معنای هویت و شناسایی به کار برده میشود و همچنین به شئ دو نیمه شده اطلاق میگردید که دو تن به نشانهی پیوند یا پذیرایی و میهمانداری با خود داشتند تا دارندهی هر نیمه، چون به دارندهی نیمهی دیگر رسد، وی را برادر و با خود برابر شمرده و بیگانه نداند" (ستاری، 1372: 20). در آثار متصوّفه نیز گاهی رمز به عنوان یک اصطلاح تعریف شده است: "رمز عبارت از معنی باطنی است که مخزون است، تحت کلام ظاهری که غیر از اهل بدان دست نیابد" (پورنامداریان، 1368: 4). رمز به تصور و اصطلاحی اشاره میکند که علاوه بر معنای ظاهری، معنای تلویحی و باطنی دیگری نیز داشته باشد. نقش تمثیل در دانش رمزشناسی نقش اساسی است. همواره باید توجه نمود که رمزگشایی یک پدیده، تنها قسمتهایی از حقایق رمزی آن را آشکار میسازد و قسمتی از رمز، همواره سر به مُهر میماند. این یکی از خصوصیات مهم رمز است، چرا که با گذشت زمان، تأویلات مربوط به رمز نیز تغییر میکند و معانی جدید میگیرد (کامرانی، 1379: 247). در طول دویست سال گذشته، واژه نماد در صدها متن معتبر علمی، فلسفی، زبانشناسیک و در نقّادي سخن زیباییشناسیک به دهها معناي متفاوت و گاه حتّی متضاد به کار رفته است. شاید بتوان عنصر مشترك در بین همهي این استعمالات را مفهوم "نمایاندن چیزي دیگر یا دلالت کردن بر چیزي دیگر دانست" (ولک، وارن، 1382: 210). ورنن در کتاب خود با عنوان «تاریخ تاریخ هنر» میگوید "بگذارید به بهاي سادهسازي هم که شده این طور بگوئیم که نماد صورت یا ارزش نمادین آن چیزي است که نماینده (مظهر) بسیاری چیزهاي دیگر باشد" (ورنن، 1387: 306) و دریافت ما از جهان را حاصل همین نمادها و صورتها و ارزشهاي نمادین میداند. شلینگ آن تصویري را نمادین میداند که "موضوعش نه ارجاع به ایدهاي، بلکه خود آن ایده باشد؛ یعنی نماد را «گوهر اثر هنري» میخواند" (احمدی، 1384: 376). از نظر یونگ، آنچه «نماد» میخوانیم تصویری است دو جنبهای و دو کششی؛ تصویری که به طور همزمان نه تنها بیانگر مفاهیم آشنای زندگی ماست، بلکه نشانگر معانی پنهان زندگی ما نیز هست؛ پس نماد به معنایی فراتر از معانی ظاهری و اصلی خود دلالت دارد. بررسی نماد نشان میدهد که هر موضوعی میتواند ارزشی نمادین پیدا کند؛ چه شئ طبیعی باشد مثل سنگها، فلزات، درختان و .... و چه امری مجرد، مانند اشکال هندسی، اعداد، اوزان، عقاید، چه یک شخصیت ملّی و مذهبی .... . بنابراین نمادها از دیدگاه یونگ زبان بیانی ناخودآگاه انسان است (افضلطوسی و حسنپور، 1391: 137). یونگ بر عنصر «ناخودآگاهی جمعی» نیز تأکید داشته و به عقیدهی او آفرینش هنری برخاسته از دامان ناخودآگاه انسان است. او به صراحت بیان میکند که در تحلیل مولفهها و شاخصههای روانی یک ملّت میتوان نمادهای اسطورهای آنان را مورد مطالعه قرار داد. "این نمادها ساخته و پرداختهی اشخاص و افراد خاص نیستند، زیرا از معانی ازلی و جاودانهای برخاستهاند و بیآنکه ما در پدید آوردن آنها سهم داشته باشیم، در روان ما وجود دارند و زندگی میکنند. به بیانی دیگر، میتوان گفت که آنچه را «میراث» مینامیم همان «ناخودآگاه نیاکانی» ماست که پیش از آن اجداد ما با آن زیستهاند و ما و فرزندانمان با آن خواهیم زیست" (یونگ، 1385: 32). نماد بحث مهمی در زمینهی جامعهشناسی، مردمشناسی، فرهنگ و امثال آن به شمار میآید. در فرآیند اجتماعی به نمادهایی توجه میشود که در نمادهای جمعی ریشه دارد و در حافظهی یک گروه یا ملّت جاودانه شدهاند و به نمادهای فردی چندان عنایتی صورت نمیگیرد. زبان، واحدهای مبادلهای و اعتبار، پرچمها و رفتارها و اعمال دینی و مذهبی، همه بیانگر نمادهایی میباشند که افراد جامعه در آن اشتراک دارند. هر نماد دربردارندهی محتوایی است که از آن حکایت میکند. نکتهی قابل توجه در معنای اصطلاحی نماد این است که به مسئلهی اعتباری و قراردادی بودن آن بیشتر توجه میشود و آن را شاخص معرفی کنندهی نماد به شمار میآورند (فیاضی و جباری،1390: 138-139) و میگویند: "نوعی رابطهی ارادی و قراردادی میان نماد و امور نمادی شده، وجود دارد" (گولد، ل. کولب، 1376: 867). تاریخ زندگی بشر نشان میدهد که در تمام باورها و ادیان از نمادگرایی استفاده کرده و بدون استثناء در تمام آنها زبان و صور نمادین را به کار گرفتهاند، زیرا نشر به شیوهی نمادپردازی بهتر میتواند مفاهیمی را نشان دهد که به روشهای دیگر قابل تعریف و درک نمیباشند. فرهنگپذیری از طریق نمادها به گسترش فرهنگ به شیوههایی سهلتر کمک میکند؛ به این ترتیب که انسان در مواجه شدن با نمادهای یک فرهنگ، به صورت ناخودآگاه از مضامین نهفته در آن برخوردار میشود. به این ترتیب نشانههای نمادین در قالب تصویر، هنر و یا یک عمل اجتماعی در کوتاهترین زمان پیامرسانی میکنند (افضلطوسی و حسنپور، 1391: 138). و امّا در باب رمز باید گفت که بسیاری از رمزشناسان، بستر و زمینهی رمز را اسطوره و آئین میدانند. پس رمزشناسی در قلب انسانشناسی دینی جای دارد و از این رو به زعم آنان، روش مطلوب برای شناخت رمز این است که ببینیم تمدنهای سنّتی چگونه طبیعت رمز را شناخته و دریافتهاند و باید به گذشتهی اساطیری آنها نیز توجه کنیم (ستاری، 1372: 29). به بیان دیگر میتوان گفت که رمزپردازي یا نمادگرایی براي نیاکانمان در همه فرهنگها یک ابزار دانش کهن و شاید قدیمیترین و اصولیترین ابزار بیان و انتقال مفاهیم بوده است. "نمادگرایی در طی زمانها و قرون بدست آمده و در تفکرات و رویاهاي نژادهاي مختلف جا گرفته و در فراسوي مرزهاي ارتباطی جاي دارد. نماد، اندیشه را برمیانگیزد و انسان را به گسترهی تفکر بدون گفتار رهنمون میشود و این ترجمان، کوششی جهت دستیابی و تجسّم مفاهیمی که از وراي ابهامات، انسان را احاطه کرده است" (هال، 1383: 9). در نهایت باید اینگونه اذعان کرد که بین هنر ایرانی و تفکر ایرانی متّکی و مملو از کهنالگوها و انگارههاي ازلی و قومی، نوعی ارتباط دایمی و مرموز وجود دارد. "هنر ایرانی حالت نمودي بیبود را به صورت مظاهر تخیّلی تجلّیات ازلی بیان میکند. در برابر هنر «انسان مدار» غربی، هنر ایرانی جلوههاي تخیّل خلّاقی را عرضه میکند که جهان را مظهر تجلّیات فیض اقدس میداند. فضاي مثالی موجود در هنر ایرانی هم (مینیاتور، معماري، قالی، کاشی، ...)، صرف نظر از آنکه در آثار هنري، خالق ابعادي که با نحوهی دید و زندگی ما همساز و با تفکرمان هماهنگ، خود وسیله ارتباط با مأواي تفکر و خاطره قومیمان بود. این فضا سبب شد که ایرانی «دنیایی» داشته باشد که فضاي دلش را راهی به فضاي کل باشد و تخیّل خلّاق که همان قوه ادراك باطنی است، از یک سو با دنیاي مثالی متفکرانمان (اقلیم هشتم، ناکجاآباد، جابلقا، جابلسا، هورقلیا) مرتبط باشد و از سوي دیگر، تجلّی آن در آثار آیینی و زندگی نیز دیده شود" (شایگان،1382: 119). هنگام مشاهدهی آثار نقّاشان ایرانی آنچه توجه انسان را به سمت خود جلب میکند، تلاش هنرمند نگارگر و نقّاش ایرانی به نمونهآفرینی ازلی است. او بیشتر تمایل داشته و دارد که دنیاي خیالی آمال، تصورات و خاطره جمعی را تصویر کند. از این روست که این آثار همواره حاوی نمادها و رمزهایی است که برای انسان خوشایند و آشنا است و همین خصیصه آنها را برای همیشهی تاریخ جذاب و قابل مشاهده نگاه میدارد. روئین پاکباز معتقد است که "هنرمند نقّاش ایرانی اگر هم به جهان پیرامونش روي میکرد، چندان به صرافت تقلید از فضاي سه بعدي، نور و سایه و شکل و رنگ اشیاء نبود؛ چرا که او میتوانست هر چیزي را به مدد سادهترین خطوط و خالصترین رنگها و در فضایی مثالی و کیمیایی، بدان گونه نمایش و نشان دهد که متقاعدکننده به نظر آید" (پاکباز، 1387: 8). 3-4- نمادهای دینی و مذهبی امّا از دیدگاه جامعهشناسی دینی، نمادگرایی به منزلهی حیات بیشتر مذهب است؛ هر نیّت و مقصودی، هر هدف و آرمانی و هر رسم معمول در عرف جامعه که با پدیدهی مذهب در ارتباط است، در فضای سمبلها و نمادها زندگی کرده است؛ نمادهایی که مذاهب از طریق آنها در دل ما زنده بودهاند و در دل ما باقی ماندهاند و ما از طریق آنها به زندگی مذهبی گذشته و یا فرهنگهای بیگانه راه یافتهایم. گفتنی است سرنوشت دین و نماد به هم گره خورده است به طوریکه اگر نمادها قدرت خود را از دست بدهند، سنّتهای مذهبی در آنها جان تازهای میدمند و هنگامی که آداب و رسوم مذهبی در آستانهی سقوط قرار گیرد، نمادها، نیروی از دست رفتهی آنها را برایشان فراهم و سازماندهی میکنند (ناعمی،1388: 128). "نماد زبان دین است که سرشار از تمثیل، استعاره، کنایه، اعمال خاص و حتّی سکوت است، چرا که نماد یکی از راههای ارتباطی با عالم حقیقت به شمار میآید" (الیاده، 1375: 72-73) بنابراین میتوان نماد دینی را اینگونه تعریف کرد: به کلیهی شخصیتها، اعمال، اشیاء، مکانها، زمانهای مقدّس که همگی در نزد پیروان ادیان مختلف، مقدّس شمرده میشوند و از احترام و جایگاه ویژهای در میان آنان برخوردارند و به نوعی با آداب و رسوم اجتماعی آنها پیوند خورده است، نماد دینی گفته میشود. شایان ذکر است که نماد دینی خود به دو بخش عمده نمادهای حقیقی و غیرحقیقی تقسیم میشود. منظور از نمادهای دینی حقیقی کلیهی مواردی است که در دین بدان فرمان داده شده است اعم از ذکر آن در کتاب آسمانی، یا اقوال و گفتهها و اعمال بزرگان دین. در دین اسلام، قرآن کریم و سنّت دو منبع مهمی هستند که نمادهای دینی را تغذیه میکنند. امّا نمادهای دینی غیرحقیقی مجموعهای از نمادها هستند که برخلاف نمادهای دینی حقیقی، دراصل دین به آنها اشاره، سفارش و یا دستور داده نشده است بلکه بر اساس فرهنگ دینی جامعه و یا سفارش بزرگان در هر عصری همچون مراجع تقلید، دانشمندان و علمای دینی و ... شکل میگیرند. در اینجا باید گفت که هر چند شخصیتهای مقدّس در ذات خود شخصیت بوده و نماد نیستند، امّا از آنجا که صفتی از صفات پسندیده در آنان برجستهتر شده؛ لذا از آنها به عنوان نماد دینی یاد میشود. مثلاً پیامبر اسلام (ص) که به مهربانی، رحمت و رأفت شهرهی آفاق هستند؛ را نماد رحمت الهی دانستهاند و یا حضرت ابوالفضل (ع) نماد غیرت، مردانگی و وفاداری است و حضرت امیرالمومنان نماد عدالت و شجاعت محسوب میشوند (ناعمی، 1388: 128-130). آنچه به عنوان نمادهای شیعه یاد میشود، بخشی از مولفههای تاریخ اجتماعی شیعیان است. آنها از عواملی تأثیر پذیرفتهاند که از جمله عوامل موثر بر تاریخ اجتماعی است زیرا یکی از عوامل، دین و مذهب میباشند. در دورهای که اندیشههای شیعی در حال بارور و نهادینه شدن است و شیعیان آموزههای خود را مستقیماً از رهبران دینیشان میگیرند، چگونگی رفتارشان را طبق دستورات و سیرهی ایشان تنظیم میکنند. در این میان، نمادهای اجتماعی نیز از دین و مذهب و باورهای دینی تأثیر میپذیرند. از سویی برخی از نمادهای شیعی تحت تأثیر مستقیم و غیرمستقیم حوادث پدید آمده در تاریخ تشیّع هستند. حادثهی عظیم کربلا یکی از این حوادث است. شهادت سیّدالشّهدا (ع) و یارانش، تراژدی غمباری بود که از همان ابتدا زندگی شیعیان را تحت تأثیر قرار داد و اعمال و رفتارشان در بطن جامعه نهادین شد. این مهم، موجب برخی آموزههایی در ساحت رفتار و عمل شیعیان شد که همواره به عنوان نماد شیعه در طول تاریخ جلوه میکند (فیاضی و جباری،1390: 139). 3-5- نمادهای تصویری و غیر تصویری هنر شیعی در نقّاشی قهوهخانهای از آنجا که عناصر هنر شیعی و اسلامی علاوه بر نماد، معنا و مضمون ظاهری، دارای نمادهای درونی و مفاهیم عمیقتری نیز میباشند که انعکاس اعتقادات و نگرش فرد هنرمند از مذهب و دینش میباشد؛ لذا در این قسمت لازم است که نمادهای هنر شیعی را به دو دستهی تصویری و غیر تصویری تقسیمبندی کنیم. نمادهای تصویری به آن دسته از نمادهایی اطلاق میشود که با چشم میتوان آنها را به نظاره نشست و عناصری قابل لمس هستند، امّا نمادهای غیرتصویری آن دسته از نمادها هستند که بسته به باریکبینی هر بیننده، در خور فهم و مقدار آگاهی او از تعالیم و تاریخ تشیّع به ذهن او خطور میکند. 3-5-1- نمادهای غیر تصویری منظور از نمادهای غیر تصویری در اینجا نمادهایی هستند که به واسطهی دیدن یک تصویر مرتبط با نماد مورد نظر، به ذهن بیننده متبادر میشود. به عنوان مثال ما با دیدن تصویر مشکی که در دست حضرت عبّاس (ع) وجود دارد به یاد تشنگی و عطش میافتیم، در صورتی که تشنگی و عطش چیزهایی نیستند که بخواهیم آن را در قالب تصویر به نمایش در آوریم. در ادامهی این مبحث به بررسی چند نماد غیرتصویری میپردازیم. از جمله زمانی که آل بویه پس از تسلّط بر بغداد و خلفای عبّاسی، برخی از شعارهای مختص شیعیان را که از ترس، هیچ شیعهای جرأت اظهار آن را نداشت، دوباره زنده کردند که یکی از آنها گفتن جملهی «حی علی خیرالعمل» و دیگری «اشهد ان علیاً ولی الّله» در اذان بود که از شعارهای بارز شیعه است و در هر شهر یا ناحیهای که در اذان در بالای مناره و با صدای بلند جملات مذکور گفته شوند، مردم آن منطقه پیرو مذهب تشیّع محسوب میشوند. در گذشته هم هرگاه یک حکومت شیعی مذهب بر شهری غلبه مییافت، یکی از اوّلین کارهای آن حکومت، این بود که به موذنها دستور میداد، در منارهها در اذان جملهی «حی علی خیرالعمل» بگویند (جلیلیان، 1392: 124). در واقعهی کربلا و در روز عاشورا هنگام نماز ظهر امام حسین (ع) به پسر خود حضرت علی اکبر فرمودند اذان بدهند (تصویر3-4). در بالا اشاره شد که هرگاه یک حکومت شیعی مذهب بر شهری غلبه مییافت، یکی از اوّلین کارهای آن حکومت، این بود که به موذنها دستور میدادند، در منارهها در اذان جملهی «حی علی خیرالعمل» بگویند. شاید بتوان این حرکت امام (ع) را در بحبوحهی جنگ و در زیر تیرهای دشمنان اینگونه تعبیر کرد که اگرچه در ظاهر ما در این جنگ شکست خورده و شما فاتح میدان هستید، امّا ما خود را شکست خورده نمیپنداریم زیرا روزی خواهد رسید که یاد ما و مذهب ما بر این سرزمین حکومت خواهد کرد و ما حتّی همین امروز نیز پیروز این میدان هستیم و این جنگ برای شما چیزی جز شکست و رسوایی بر جای نخواهد گذاشت. شکل3-4. مصیبت کربلا، اثر قوللر آقاسی،1330، مجموعه فرهنگی سعدآباد، (سیف، 1369: 69). و امّا مهمترین شعار حرکت و قیام شیعی، که با دیدن نقّاشیهای قهوهخانهای با موضوع «قیام مختار»، ذهن شیعیان به سمت آن متمرکز میشود، جملهی معروف و مشهور «یا لثارات الحسین» است. همانطور که میدانیم بخشی از آرمان عدالتخواهانهی حرکتهای شیعی را خونخواهی امام حسین (ع) و یاران ایشان تشکیل میداد که خود را با این شعار شیعی نشان میداد. نخستین حرکت شیعی که با هدف خونخواهی و انتقام شهدای کربلا سر بلند کرد، حرکت توّابین و بعد از آن قیام مختار بود که با شعار «یا لثارات الحسین» قیام کردند (فیاضی، جباری،1390: 149-150). بنابراین این شعار، به نماد خونخواهی و انتقام از خونهای ریخته شده در صحرای کربلا تبدیل شد و یادآور شعار «هیهات منالذله» نیز میباشد. شکل 3-5 یکی از چندین تصویر قهوهخانهای با موضوع مختار ثقفی است که نقّاش او را در مرکز تابلو ترسیم کرده و در سمت چپ او ابراهیم مالک اشتر به تصویر کشیده است و نظارهگر انتقام گرفتن از قاتلین امام حسین (ع) و یاران ایشان هستند.حضور مختار ثقفی در این نقاشیها تداعی کنندهی شعار «یا لثارات الحسین» است. شکل 3-5. دارالانتقام مختار، اثر عبّاس بلوکیفر، 1324، مجموعه موزه رضا عبّاسی، (سیف، 1369: 139). همانطور که گفته شد انسان با دیدن مشک به یاد عطش، آب و تشنگی میافتد که هر کدام از این کلمات به نوعی مفهوم خاصی را میرسانند و بسته به اعتقادات مردم هر سرزمینی معانی خاصی از آنها استنباط میشود. مسلّماً اوّلین چیزی که با دیدن یک مشک به ذهن یک انسان مسلمان شیعی مذهب میرسد، حضرت عبّاس (ع)، آب، تشنگی و عطش است ولی یک انسان دیگر در سرزمینی دیگر با دیدن آن ممکن است به یاد آب بیافتد، که نماد باران، باروری و حاصلخیزی است. به هر حال ما اینجا در ابتدا به عنصر آب و بعد از آن به عطش میپردازیم. "آب گرامیترین عنصر نزد ایرانیان باستان به شمار میرفته که ارزشمندی این عنصر نبردهایی را بر سر آن (هم در تاریخ و هم در اسطوره) موجب شده است. در این نبردها، نیروهای اهریمنی بیشتر درصددند آب را تصاحب کرده و از دیگران دریغ کنند. در اساطیر ایرانی آب و اهریمن دشمنان دیرینهای هستند که در آغاز آفرینش، نبردهایی در میان ایشان درگرفته است" (قلیزاده، 1387: 23). "در آموزههای دینی نیز آب، حیاتبخش خوبیها و از بین برندهی بدیهاست. در ادبیات نیز آب گرامی دانسته میشود و بیشتر نماد علم، حیات، پاکی و روشنی است" (پارساپور، 1390: 10). آب در متون عرفانی گاهی به همین معانی و به شکلی نمادین به کار میرود. برای مثال، در منطق الطّیر، بط که طالب آب است به دنبال طهارت، منتها طهارت و پاکی ظاهری است. طوطی نیز که به دنبال آب میباشد، حیات جاودانی را جستجو میکند (عطار، 1383: 268 و 270). در متون عرفانی، گاهی همین نمادها، معنای عمیقتری پیدا میکنند. طهارت به معنای طهارت درونی و آب حیوان به معنای انوار و تجلّیات الهی به کار میرود. بدیهی است متناسب با مفهوم نمادین آب، اصطلاحات عطش و طلب آب نیز معنایی خاص مییابند. تشنگی و استسقا هم در این متون معنای ویژهای پیدا کرده، برای بیان شور و اشتیاق سالک یا عاشق برای رسیدن به معشوق، محبوب و یا مطلوب کاربرد مییابد (پارساپور، 1390: 10). در واقعهی کربلا در روز عاشورا، نیز این شور و اشتیاق در رسیدن به محبوب دیده میشود. آنجائیکه حضرت علی اکبر (ع) بعد از مدّتی جنگیدن به سمت امام آمدند و اظهار تشنگی کردند. آن حضرت با دانستن این نکته که در خیمهها هیچ گونه آبی وجود ندارد، نزد پدر بازگشتند. پس میتوان اینگونه گفت که ایشان علاوه بر عطش ظاهری که همه به آن توجه میکنند، یک عطش درونی داشتند و آن تشنگی رسیدن به معشوق و وصال حق بود و اسراری بر ایشان فاش شده بود که میخواستند آن را نزد امام بیان کنند و امام در پاسخ ایشان فرمودند من از تو تشنهترم و بوسیلهی خاتم انگشتری خود مُهر سکوت بر لبان پسر گذاشتند تا اسرار الهی را فاش نکند. پارساپور در این مورد میگوید "آمیختن افشای راز علیاکبر (ع) با ماجرای منصور حلّاج و سرّ أنا الحق گفتن او، بیان کنندهی این است که در آن لحظه، گویی آن حضرت چنان از عشق الهی بیتاب شده بود که از پدر شرابی میطلبید که در خور مقام بلند فنای فی الله باشد. به تعبیر دیگر، هنوز طعم شهادت ننوشیده و به مقام وصل نرسیده بود و پوست تن بر مغز روح او شکافته نشده بود که میخواست اسرار حق را افشاء کند. در این زمان، امام او را به صبر و سکوت دعوت کردند. طبق روایت، امام اظهار کردند من از تو تشنهترم؛ یعنی ایشان با تعبیری عارفانه، اشتیاق خود را برای رسیدن به وصال دوست به حضرت علیاکبر (ع) بیان کردند و با مکیدن زبان ایشان، میزان احساس و اشتیاق و عطش خود را به شکل نمادین به او چشاندند" (همان: 22). 3-5-2- نمادهای تصویری همانطور که قبلا نیز اشاره شد نمادهای تصویری نمادهایی قابل دیدن و قابل لمس هستند که از طریق دیدن آنها میتوان به معنای نهفته در آن پی برد مانند گل لاله که در بین ایرانیان نماد شهید، و یا سرو که نماد آزادگی محسوب میشوند. در اینجا عناصر به کار رفته در نقاشیهای قهوهخانهای مثل رنگها، حیوانات و اشیاء در گروه نمادهای تصویری دستهبندی شدهاند. 3-5-2-1- رنگها یکی از عناصر بصری موجود در نقّاشی قهوهخانهای که در نگاه اوّل توجه هر بینندهای را به خود جلب میکند؛ رنگهای به کار گرفته شده در این نوع نقّاشی است که هر کدام از آنها میتوانند بیانگر معانی خاصی باشند و صورتی نمادین به خود گرفته و مفاهیم متفاوتی را به ذهن انسان منتقل کنند که به آنها اشاره خواهد شد. رنگ مهمترین عنصر برای نمادپردازی است. هر کدام از رنگها به واسطهی افکار و اعمال مردم هر جامعه معانی نمادین مختلفی مییابند و برخی از آنها در همهی جوامع معنایی مشترکی را بیان میدارند. "در اساطیر، خدایان را با رنگهای درخشان توصیف میکردند و یا هندوان رنگ بودا را زرد و طلایی میدانستند" (کارکیا، 1375: 15). "مسیحیان رنگ آبی را به حضرت مریم باکره و رنگ سبز را به حضرت عیسی (ع) اختصاص میدهند" (نیکوبخت، 1384، 215). از دیدگاه قرآن مجید، رنگها نشانههایی هستند از وجود ذات باری تعالی برای کسانی که نعمتها و آیتهای خداوند را یادآور میشوند و به آنها میاندیشند و از کنار پدیدهها با بیتوجهی عبور نمیکنند. این افراد معمولاً علما و متفکرانند «و ما ذرا لکم فی الارض مختلفا الوانه ان فی ذلک لایه لقوم یذکرون» و آنچه رنگارنگ در زمین برای شما آفرید، همانا در این نشانهای است برای گروهی که [خداوند و نعمتهایش را] یادآور میشوند (نحل، 13). در آیات دیگری، رنگارنگی آفرینشهای الهی نشانهای برای خردمندان است. «و من آیاته خلق السماوات و الارض و اختلاف السنتکم و الوانکم ان فی ذلک لایات للعالمین». و از نشانههایش آفرینش آسمانها و زمین و گوناگونی زبانهای شما و رنگهای شماست، همانا در این نشانههایی برای دانایان است (روم، 22). و نیز رنگ در کلام خداوند مفهوم غیرمادی دارد و شایان بحث فراوان است؛ «صبغه الله و من احسن من اله صبغه و نحن له عابدون»، این رنگ خداست و رنگ چه کسی از رنگ خدا بهتر است، ما پرستندگان او هستیم (بقره، 138). در اینجا خداوند از رنگ به معنی مطلق آن سخن میفرمایند و رنگ را وسیلهی وحدت برگزیده است. رنگ خدا چیست؟ خدایی شدن و حق را پرستش کردن، یعنی ویژگیای خاصی را پذیرفتن که همه را با همهی طینتهای گوناگون و خُلقهای متفاوت در یک مجموعهی همگن گرد میآورد، همانند رنگی یک دست که تمام بخشها و ذرات یک فضای ناهمگن و بسیار متفاوت را یکی میکند. خداوند اینجا رنگ را استعارهای برای حکومت جهانی واحد اسلامی- الهی برگزیده است. بنابراین اثری که در هماهنگی رنگی ساخته شود، اثری است گویای توحید و یگانگی (آیت اللّهی، 1377: 44). در این قسمت از تحقیق ما به بررسی رنگهای به کار رفته در نقّاشیهای قهوهخانهای از منظر قرآن و اسلام، عرفان و روانشناسی میپردازیم و سپس این رنگها بنا به آنچه گفته میشود، مورد مداقه و تحلیل قرار میگیرند. رنگ سبز: سبز رنگی است میانه و معتدل با ویژگیهای تاریک- روشن همسنگ خاکستری میانه، از گرم و سرد به نسبت برابر در هم ادغام شده، و آیتاللهی آن را رنگ تعقل، تفکر و آرامش خردمندانه میداند. نه آنچنان چون آبی سرد و آرامنده است که نیروهای حیاتی و جانبخش را فرو نشاند و سرکوب کند و نه آنچنان هیجان آفرین و محرّک است که باعث تبذیر نیروها و تندخویی گردد و انسان را از حالت تعادل بیرون آورد. قرآن مجید رنگ سبز را رنگ بهشتی میداند و این مطلب را از آیات مختلف قرآن که بهشت و فردوس را «جنات تجری من تحتها الانهار»، باغهایی که زیر (درختان) آن جویهای روان است، نامیده و وصف کرده، میتوان دریافت؛ زیرا ویژگی باغ و جنّت، درختان فراوان و سرسبز آن است. از سوی دیگر میدانیم و میبینیم انسان اغلب برای رفع خستگی و اندوه به دامن سبز طبیعت پناه میبرد تا در چنین فضاهایی به آرامش برسد. رنگ سبز مایل به آبی (یا سبزی که کمی به تیرگی میگراید) رنگ ولایت الهی بر زمین و رنگ ولایت اهل بیت عصمت و طهارت و در یک عبارت رنگ «صبغه اللّه» است و احادیث زیادی گواه بر این مدعاست. سبز رنگ صبر و شکیبایی، بردباری و پایداری است (همان: 49-50). همانگونه که سبزی در دنیا رنگ حاصلخیری و فراوانی نعمت و شادی است، در آخرت نیز رنگ پاداش اخروی و زندگی خوش و خرّم است؛ زیرا در آنجا مومنان، جامهی سبز میپوشند و بر تختهای سبز تکیه میدهند: «عالیهم ثیاب سندس خضر» (دهر:21). بهشتیان را جامههای ابریشمی سبز و دیبای ستبر دربر است. با توجه به آیات ذکر شده به نظر میرسد که زیباترین رنگی که در قرآن از آن یاد شده است، رنگ سبز است که لباسهای بهشتیان و جامهی ابریشمی و حریرهای سبز به آن تشبیه شده است (بلوردی، 1387: 101). در ادامه باید گفت که این رنگ در لباس امام حسین (ع) و همراهانشان در کربلا که در نقّاشیهای قهوهخانهای به کا رفته که میتواند نشان دهندهی ولایت آنها بر زمین و صبر و تحمل آنها در این واقعه باشد که در نهایت امر نیز پس از شهادتشان در بهشت باز هم لباسشان به رنگ سبز (رنگ لباس بهشتیان) بوده و پاداش این صبر و استقامتشان را از خداوند دریافت خواهند نمود (شکل3-6). "سبز در عرفان به عالم اخروی اشاره دارد. سبز در مقام آرامترین رنگها، نماد ایمان، عقیده به رستاخیز و محشر است زیرا سبز حیات دوباره است. در آداب و رسوم مذهبی، سبز مظهر ایمان و انتظار است" (نیکوبخت، قاسمزاده، 1384: 218). این رنگ نماد صلح و حقیقت است. در ادبیات عرفانی، نماد سبز دربردارندهی عالیترین معانی عرفانی است و در اطراف نام حضرت خضر (ع) تجلّی میکند. خضر سبزپوش جاوید است (نساجی زواره، 1387: 58 و 59). سبز بیش از دیگر رنگها جنبهی نمادین داشته و تقریباً در همه جا (در نقّاشی قهوهخانهای) با آگاهی انتخاب شده و نماد و نشانهی پاکی و قداست است (میرزایی مهر، 1386: 92). به طور معمول در نقّاشی قهوهخانهای رنگ سبز و سفید به گروه معصومین و امامان تعلق دارد. حضرت امام حسین (ع)، حضرت عبّاس (ع) و همچنین خاندان محترم ایشان، در تصاویر قهوهخانهای دستار و عمامهای سبز رنگ بر سر دارند که این رنگ علاوه بر اینکه نسبت آنها را به پیامبر گرامی اسلام (ص) نشان میدهد، نشاندهندهی صلحآمیز بودن قیام این خاندان، به حق بودن و پاکی و قداست ایشان است. همچنین یادآور این نکته میباشد که آنها برای جنگ به میدان نیامدهاند، کما اینکه همه این مطلب را میدانند که 72 نفر را توان مقابله با لشکری چند هزار نفری نیست. همانطور که میدانیم حضرت امام حسین (ع) قبل از جنگ چندین بار برای سپاه دشمن سخنرانی نمودند تا آنها را از هدف قیام خود و برحق نبودن حاکم زمان آگاه سازند. در سنّت اسلامی برای رنگ سبز تعابیر زیادی وجود دارد. عرفا معتقدند که این رنگ نمادی از صلح، زیبایی، لطف و رحمت الهی است. در بیشتر نگارههای دورهی تیموری و صفوی، پیامبر اسلام از ابتدای رسالت تا انتهای آن دستاری سفید بر سر دارد که با همان شیوهی قدیمی (دورکلاهی) روی سر پیچیده میشود و پیراهنی سبز رنگ که در ناحیهی کمر با کمربندی بسته شده است (هزار،1392: 76). همچنین رنگ سبز از سر سبزی جوانهی نورسته تا پوسیدگی برگها را شامل می شود، لذا سبز از سویی نماد زندگی و از سوی دیگر، نمایشگر مرگ بوده؛ لذا مظهر همه اسرار سرنوشت بشر است. در آداب و رسوم مذهبی، رنگ سبز نشانهی امید و انتظار، نجات و فلاح است (اتحاد، 1379: 123). محسنینیا و امینیفر در مقالهی خود تحت عنوان «رمزشناسی اسطورهای رنگها و اعداد در داستان رستم و اسفندیار» دربارهی رنگ سبز نوشتهاند که "این رنگ، از جمله رازآمیزترین و پرکارترین نمادهاست و ارتباط عمیقی با مفاهیم اسطورهای جاودانگی (نام خضر برای نمونه) و باروری دارد. رنگ سبز دو خصلت متضاد زندگی و مرگ را هم در بر دارد" (محسنینیا و امینیفر، 1391: 72). امام حسین (ع) نیز اگرچه در ظاهر در این جنگ به مقام شهادت نائل آمدند و طعم مرگ را چشیدند، امّا خودشان و قیامشان همواره در قلوب مومنین زنده و جاوید مانده و به مقام جاودانگی رسیدهاند و همانطور که میبینیم همه ساله در ماه محرّم، یاد و خاطر ایشان زنده نگه داشته میشود. رنگ سبز رنگ آرامش و آسایش است؛ نه آرامشی که به دنبال آن رکود و خواب و کسالت باشد، بلکه آرامشی که در آن زندگانی و حیات پر امید نهفته است (نساجی زواره، 1387: 62). بررسی این رنگ از نظر روانشناسی و آداب و رسوم و عقاید و همچنین مذهب اهمیت بسیاری دارد. "سبز نشانهی احساس آسایش و تسلّی است. رنگ سبز رنگ فونکسیون مربوط به حواس است، برای همین وقتی در رویدادهای رویا، رنگ سبز حاکم است، یعنی در زندگی خودآگاه از حواس به طور ناکافی بهرهبرداری میشود و فرد از روی وجوه ساده و روزمرهی زندگی به آسانی عبور میکند" (اپلی، 1371: 238). "به نظر کاندینسکی رنگ سبز مطلق، آرامشبخشترین رنگهاست. این رنگ هیچ انعکاس موجی حاوی شادی و رنج و یا ترس ندارد و به هیچ طرفی در حرکت نیست بلکه آرام و ساکن و راضی از خود است" (ریو فراری، 1371: 98). هانت نیز در اینباره میگوید "سبز، رنگ طبیعت، رنگ نیروی تعادل، رنگ پیشرفت ذهنی و بدنی است. سبز نشان هماهنگی و اثر خوشایند به دستگاه عصبی است. این رنگ ارتعاش افکار ما را موزون نگه داشته و به ما آرامش میدهد" (هانت، 1378: 81). انتخاب کنندهی رنگ سبز، دارای صفات روحی در انجام کار، پشتکار و استقامت است و لذا سبز مایل به آبی، نمایانگر عزم راسخ، پایداری و مقاومت در مقابل تغییرات است. در ضمن از ثبات عقیده و خودآگاهی نیز حکایت میکند و ارزش زیادی را برای خود شخص، در تمام شکلهای اظهار وجود قائل میشود (لوشر، 1381: 83). نجم الدّین رازی میگوید: "چون نور روح با صفای دل امتزاج گیرد، نور سبز پدید آید" (رازی، 1365: 170). در تاریخ عرفان و عارفان ایرانی آمده است "صوفی باید چهار نوع مرگ را قبول کند، یکی مرگ سبز است به معنی پوشیدن لباس خشن و زبر" (حقیقت، 1367: 29). رنگ سبز بیانگر جوانی، ایمان، عشق، عقیدهی دینی، توکل، فناناپذیری، ابدیّت، فعالیت، لطافت، تقدّس، معنویات، غرور، تسلّط و برتری است. این رنگ نشانگر طراوت و تازگی، سرسبزی، اعتقاد به محشر، قیامت و رستاخیز، تحرک و انرژی، آرامش و روشنی، رضا و امیدواری، بهار و دانش، خوشحالی و لذت بوده و رافع خستگی و نشاطآور میباشد. بالابرندهی قدرت، عقل، صبر، اطمینان و مقاومت است. موجب توانایی، نظم و جهت دادن در جنگها شده (ساطعی، 1372: 176) که ما شاهد همهی این صفات در امام حسین (ع) و یاران بزرگوارشان هستیم. شکل 3-6. واقعه عاشورا، اثر حسن اسماعیل زاده، (چلیپا و رجبی، 1385: 82). رنگ سیاه: "رایجترین نماد رنگ سیاه در مسیحت و سپس در میان مسلمانان، سوگواری و اندوه است" (کوپر، 1386، 173). رنگ سیاه در پوشش زنان اهمیت زیادی دارد تا جایی که میتوان گفت اساساً رنگ لباس زنان در روایات مربوط به حادثهی کربلا، سیاه است و طبعاً نماد و نشانهای از عزاداری ایشان در ماتم از دست رفتن مردان و سرنوشت غمباری که برای ایشان رقم خورده، است (میرزایی مهر، 1386: 92). رنگ سیاه، در اساطیر به طور کلی معنای خوبی ندارد و عموماً نماد مرگ، شر، ویرانی، شرم، ناامیدی، رنجش و اندوه، خواری، امور سخت و غیرعقلانی و رنگ آشفتگی میباشد و از معانی خوب آن، متانت و ثبات قدم است (همان: 172 و 173). لذا در این واقعه، ارتباط میان متانت و ثبات قدم، در شخصیت حضرت زینب و دیگر زنان قافلهی امام حسین (ع) به روشنی دیده میشود. از سوی دیگر این رنگ و رنگهای کدر، در هیکل اسبهای دشمنان امام متجلّی شده است که خود نمادی از شر میباشد. مسلمانان بر این عقیدهاند که رنگ سیاه، زیبایی حقیقی و درونی را در خودش حفظ میکند. لباس زنان مسلمان سیاه است تا یادآور این نکته باشد که زیبایی حقیقی را کسی دارد که آن را حفظ میکند (دادگر، 1384: 20). امّا رنگ سیاه و یا سیاه رویان، تداعی بخش گناهکاران در روز رستاخیز بوده است. در ازمنهی قدیم، سیاه کردن روی گنهکاران نوعی تنبیه محسوب میشد و این امر نشانگر سیاهرو بودن آنها بوده است (آنهماری، ساسک، 1382: 53). این نکته در نقّاشیهای قهوهخانهای، آنجا که به موضوع رستاخیز پرداخته شده است؛ مورد استفاده قرار گرفته و دوزخ به رنگ سیاه به تصویر درآمده و دشمنان امام حسین (ع) در این سیاهی آتش جهنم تا ابد میسوزند و همواره روسیاهان تاریخ خواهند ماند. از نظر لوچر"سیاه، تیرهترین رنگ است و در واقع خود را نفی میکند. سیاه نمایانگر مرز مطلقی است که در فراسوی آن زندگی متوقف میگردد و بیان کنندهی فکر پوچی و نابودی است. سیاه به معنای «نه» بوده و نقطهی مقابل آن «بله» رنگ سفید است. سفید به صفحهی خالی میماند که داستان را باید روی آن نوشت، ولی سیاه نقطهی پایانی است که در فراسوی آن هیچ چیز وجود ندارد" (لوچر، 1378: 97). گاهی رنگها بنا بر فرهنگهای مختلف، موضوع و روایتهای متفاوت، از معنایی خاص برخوردار میشوند. "رنگ سیاه، نشانهی ناخودآگاهی کامل و رنگ عزا و ظلمات است. در اروپا سیاه رنگی منفی به حساب میآید و نباید ابتدا به ساکن به طور مثبت در رویا تعبیر شود. شخص سیاهپوش، خانهی شوم، مار سیاه، همه نشانههای تاریک و بدون امیدی هستند. در کلیسا جشن مردگان تحت لوای رنگ سیاه برگزار میشود" (اپلی، 1371: 284). در بیشتر جوامع سیاه رنگ عزا، توبه، اندوه و ماتم است و غالباً افرادی این رنگ را بر تن میکنند که جامعه را مردود میشمارند و با معیارهای آن سر ستیز دارند (لوچر، 1378: 133). در اینجا نیز لباس سیاه زنان به نوعی نشان دهندهی مردود شمردن حاکم وقت (یزید) و اعتراض به حکومت و جامعهی تحت زمامداری او است (شکل 3-7). رنگ سیاه، رنگ شب است و رنگ مردمک دیده و از آن مردمی است که دل ایشان خزینهی اسرار باشد و حال خود را از همه کس مخفی داشته و در پردهی اولیائی تحت قبائی به یاد محبوب ازل میگذرانند (واعظ کاشفی، 1350: 168). سیاه رنگی افسرده، تسخیر کننده، متأثر کننده و در عین حال سنگین و عمیق میباشد. این رنگ سمبلی از غم و اندوه، ترس، پوشیدگی، اختفا، رازداری و ابهام است. این رنگ در قرآن به منزله رنگ منفی که با بدبینی و اهریمنی مربوط است، تلقّی میشود. در هفت آیه از قرآن کلمهی سیاهی آمده که به عنوان رنگ خشم و بینوری و بدی یاد شده است. کاندینسکی میگوید رنگ سیاه نشانگر عدم و نیستی و مانند سکوتی ابدی بدون آینده و امید است، بدین معنی که پایان راه یا آن توقفی را مینمایاند که در پایان کامل نطق پدید میآید. گویی که این رنگ اصلاً صدایی ندارد. هر رنگی که بر روی سیاه قرار گیرد، برجسته و مشخصتر میشود. روانشناسان رنگ سیاه را بیرنگی مطلق میدانند که تمام رغبتها را از بین میبرد؛ از این رو در آیات چهرهی دوزخیان با رنگ سیاه نشان داده شده که کسی به آنها توجهی ندارد. روسیاهی دروغگویان در قیامت نشانهی خواری و رسوایی آنهاست. عرصهی قیامت عرصهی بروز اسرار نهان و تجسّم اعمال و افکار است، آنها در این دنیا قلبهای سیاه و تاریک داشته و اعمالشان همچون افکارشان تیره و تار بود. در آنجا این حال درونی به برون منتقل میشود و چهرههایشان سیاه خواهد بود (بلوردی، 1387: 92- 94). همانطور که ذکر شد، سیاه رنگ حزن و عزا و ماتم است. سیاهی رنگ به عزا نشستن و از دست رفتن حضرت وصال است. لیکن رنگ سیاه در تمدن اسلامی- ایرانی و جهان سنّتی معانی دیگری نیز دارد. شیخ محمود شبستری میفرماید: فرشته گرچه دارد قرب درگاه نگنجد در مقام لی مع اللّه سیاهی گر ببینی نور ذات است به تاریکی درون آب حیات است... سیه رویی به ممکن در دو عالم جدا هرگز نشد و اللّه اعلم شبستری در این شعر، یکبار سیاهی را رنگ ذات و دیگر بار رنگ امکان میداند. از این سروده مطالب مختلفی استنباط میشود که یکی از آنها نور سیاه است. نور سیاه یک پارادوکس از جمع ضدّین در جهان وحدت است. رنگ مقام فنا در عرفان، سیاه میباشد. هر چه نور کم شود، سیاهی افزوده میشود. پس سیاهی دو معنا دارد؛ سیاهی به صورت تأویلی یعنی حذف فاصله میان عاشق و معشوق و محب و محبوب، که علما آن را اتحاد عاقل و معقول و ناظر و منظور میدانند (بلخاری، 1390: 113- 114). از نظر روانشناسان رنگ سیاه ایجاد غرور و در عین حال کدورت روحی میکند. سیاه رنگ غم است و در عزاداری مورد استفاده قرار میگیرد که به عنوان نمادی، غم را همیشه در درون انسان حفظ میکند (فرزان، 1375: 45). در مبحث رنگ و روانشناسی آمده است که معمولاً افراد دارای ناراحتیهای روحی و روانی شیفتهی رنگ سیاه هستند. افراد معدودی نیز ممکن است به خاطر اینکه این رنگ نشانهی دانش و آگاهی است به آن علاقه نشان دهند" (کارکیا، 1375: 74). در عرفان، سیاه معانی متعددی دارد. در اصطلاحات عرفانی آمده، مرگ سیاه (موت الاسود) تحمل آزار از خلق و نشان فناء فی الله است (کاشانی، 1376: 192). "این رنگ، رنگ شب و نشان کتمان و رازداری بوده و سالکی که خرقهی سیاه میپوشد باید اسرار طریقتی خویش را مخفی بدارد" (کاشفی سبزواری، 1350: 68). از نقطه نظر منفی نیز این رنگ در عرفان، نماد شب، ظلمت، غم، وحشت، اضطراب، اندوه و مرگ است. این رنگ را رنگ شیطان و اهریمنان دانستهاند و رنگی برای پوشیدگی و رازداری است. کلماتی چون سال سیاه (سال خشکی و کم باران) و جامهی سیاه نمایانگر تأثیرات منفی این رنگ میباشد (نیکوبخت، قاسم زاده، 1384: 217). شکل 3-7. خرابه شام، اثر حسن اسماعیل زاده، (چلیپا و رجبی، 1385: 91). رنگ قرمز: "این رنگ، زندگی نوین و تازهای را به ارمغان میآورد. در مقایسه با سایر رنگها از انرژی عمدهای برخوردار بوده و نمایانگر قدرت ابتکار و اشتیاق به عمل، گرمی و هیجان و روحیهی پیشروی است که موجب ترقّی میگردد. پشتکار، قدرت، استقامت و نیروی جسمانی از ویژگیهای خاص این رنگ محسوب میشود" (سان، 1378: 60). آیت اللّهی در مورد این رنگ میگوید "سرخ گرم، رنگ «حق»، «حقیقت»، «پیکار» و بالاخره «شهات» است. سرخ سرد هنگامی که به ارغوانی گراید رنگ نفاق، غرور، دورویی و رنگ "اصحاب شمال" است که قرآن مجید از آنها به بدی یاد کرده میکند. رنگ سرخ نمودار اندیشههای منطقی و تفکر اعتدالی است. سرخآبی (سرخ سرد) و سبز، مکمل روحانی و نوری یکدیگرند. در کتاب اصول کافی آمده است هنگامی که پیامبر لباس سبز میپوشید، امام علی (ع) پیراهن سرخآبی به تن میکردند و این نشانهای است برای آنان که جویای حقیقتند زیرا سرخآبی و سبز دو رنگ نوری هستند که در ترکیب با هم نور سفید میسازند و این نشانهای بر آن است که حضرت محمد (ص) و حضرت علی (ع) مکمل هم، لازم و ملزوم هم و هر دو نور واحدند" (آیت اللّهی، 1377: 49). رنگ قرمز لباسهای امام حسین(ع) نشان شهادت و خونین بودن قیام آن بزرگوار است. رنگ قرمز و قهوهای که در فواصل بین فرم ها در شکل 3-8 قرار دارد، نشانهی زمین محل وقوع حادثه بوده و تفتیدگی و برهنگی زمین را نشان میدهد (شایستهفر، 1386: 11). "در کنار تأویل خون از رنگ قرمز در سراسر گیتی، در اسلام قرمز نمادی از زیبایی مطلق خداوند است و قرمز رنگ لباس حافظان مکّه نیز میباشد" (دادگر، 1384: 20). "همچنین این رنگ، رنگ قدرت، خون و نیروست. قرمز، رنگ «رداء کبریا» است و با قدرت و عمل و گاه نیز با خشم در ارتباط است. همچنین اصطلاح «سرخرو» در نزد عطار نیشابوری نیز نمادی برای پاکدامنی، عفّت و آبرو به کار رفته که یادآور مالیدن دست خونآلود حلّاج به صورت خود میباشد تا دیگران شاهد چهرهی رنگپریدهی او به هنگام مرگ نباشند و این عبارت، اعتباری برای آن عمل است. قرمز نمادی از شهداست که تجلّی آن در لالههای سرخ است" (آنهماری، ساسک، 1382: 54 و 55). در روز عاشورا محاسن امام حسین (ع) نیز با خون پیشانی ایشان خضاب شد که این خود نشانی از مظلومیت، پاکدامنی امام (ع) و خریدن آبروی اسلام است. نزد عارفان، رنگ سرخ، رنگ ایثار و رنگ خداست. نزد عرفا خون و تقدّس سرخی به این دلیل است که رنگ خداست، بویژه زمانی که صفات جلالی خداوند ظهور میکند (حق دو گونه صفت دارد؛ دستهای صفات جمالی است و دستهی دیگر صفات جلالی. سرخ، رنگ جلالی حق میباشد) (بلخاری، 1390: 116). قرمز، رنگ عشق و زندگی است و باورهای متفاوتی دربارهی آن وجود دارد. از نظر روانشناسان، قرمز رنگ پویا و زنده است. "قرمز یعنی محرّک ارادهای برای پیروزی و تمام شکلهای شور زندگی و قدرت؛ از تمایلات حسّی گرفته تا تحولات انقلابی. انگیزهای است برای فعالیت شدید، ورزش، پیکار و رقابت. قرمز یعنی تأثیر اراده یا قدرت اراده" (لوشر، 1373: 87). شاید به همین دلیل است که در زمان پیامبر و بعد از آن به هنگام جنگ، سپاهیان لباس قرمز به تن میکردند، زیرا همانطور که گفته شد این رنگ نمایانگر قدرت ابتکار، روحیهی پیشروی، پیکار، رقابت و قدرت است. بلوردی به نقل از ایتن میگوید از دیدگاه او، قرمز چنان تابندگی دارد که گویی مملو از گرمی اندرونی است. گرمی قرمز با نارنجی، نیرویی آتشین میشود. قرمز حکایت از جهان سوزان، جنگ و شورش و شیاطین میکند. قرمز همچون آتش زبانهکش است. به همین علّت در قرآن کریم برای نشان دادن عظمت روز رستاخیز از این رنگ نام برده است. همچنین او معتقد است که رنگ قرمز میتواند تمام درجات بین حالات دوزخ و روی سیاه، تا رنگ گلگون لطیف و فرشتهوش، بین حالات درونی تا علوی، نوسان داشته باشد. بلوردی میافزاید از آنجا که از روز قیامت به «روز ترس بزرگ» تعبیر شده است حالت ترس و هراس برای همه وجود دارد و وجود رنگ قرمز در این روز این حالت را تشدید خواهد کرد (بلوردی، 1387: 105). شکل 3-8. قصص قرآن، اثر محمّد فراهانی، (میرمصطفی، 1387: 113). رنگ آبی: رنگ آبی جلوهی عرفان، ملکوت، آرامش و صفاست. آسمان جایگاه همیشگی روحهای بلند، محل نزول وحی، سرزمین فرشتگان و انبیاء و محل نزول بلاست و هنرمند برای ربط دادن رنگ ملکوتی آن با بقیهی صحنه نمایش حسینی از به کار بردن رنگ آبی در بعضی نقاط تابلو (شکل 3-9) بهره جسته و همانطور که میبینیم از فرشتگان و موجودات ملکوتی برای نشان دادن تقدّس رنگ آبی آسمان، کمک گرفته است (شایسته فر، 1386: 11). "آسمان در عروج، نقش مهمی را ایفا میکند. آسمان، مستقیماً نمایشگر قدرت و قداست خود است. مشاهدهی آسمان برانگیزانندهی تجربهی مذهبی بوده که با کشف و شهود همراه میباشد. به عنوان مثال، گنبد نمودار طاق آسمان و مکانی متعالی است که در معماری اسلامی، برای رنگآمیزی آن از رنگ آبی استفاده میشود" (کامرانی، 1379: 249). همچنین رنگ آبی جنبههای مختلف روح را نشان میدهد و نشانهی ایمان و یقین است (ایتن، 1369: 216). تأویلات مثبت از رنگ آبی به خاطر تمثیلات شاعرانهی مسلمانان است به عنوان مثال وصال بنده به خالق چون رسیدن قطره به اقیانوس است که پس از طی طریق طولانی به اقیانوس میپیوندد (دادگر، 1384: 20). شکل 3-9. مصیبت کربلا، اثر محمّد مدبر،1325، موزه رضا عبّاسی، (سیف، 1369: 109). در سمت چپ شکل 3-10، شعاعهای نور تابانیده شده به سمت امام و یارانشان و دستهی نور تابیده شده در وسط شکل به سمت حضرت علی اکبر؛ شاید به منظور نشان دادن جایگاه معنوی ایشان در آسمانها و نزد خداوند متعال دارد و میخواهد این نکته را یادآور شود که زمین استحقاق و ظرفیت نگاه داشتن چنین انسانهایی را ندارد و آسمان جایگاه روحهای بلند است. روحهایی که روح خداوند هستند و از روح خدا در جسم آنها دمیده شده است که سرانجام کار آنان «ارجعی الی ربک راضیه مرضیه» است. در شکلهای دیگری مثل خرابه شام (شکل 3-7) و نماز حضرت زینب (شکل 3-11)، نیز شاهد تابش این شعاعهای نور به طرف سرهای بریده و حضرت زینب (س) هستیم. شکل 3-10. جنگ حضرت علی اکبر با کفار در روز عاشورا، اثر حسن اسماعیل زاده، (چلیپا و رجبی، 1385: 80). شکل 3-11. نماز حضرت زینب در میدان شام، اثر حسن اسماعیل زاده، (چلیپا و رجبی، 1385: 88). آبی رنگی است آرام و درونگرا که بیننده را به سمت خود میکشد و در درون آرام خود نرم میسازد. رنگی است «فضایی» و آسمانی و خداوند آن را برای تسکین و آرامش ناراحتیها، رنجها، خستگیها و نابسامانیهای زندگی روزمره بر فراز کرهی خاکی آفریده است. چشم را به خود متوجه و جلب میسازد و موجب تقویت آن میگردد و چنین است که آسمان بر فراز زمین «چشم آبیبین» را تقویت کرده و در اندیشهی او رسوخ میکند. آبی رنگ موافق با خط افقی است. خط افقی آبی، آرامش بیشتری دارد و چون آبی عمودی گردد از سردی و آرامش خود میکاهد و به اعتدال میگراید. رنگ آبی در هنر «کهنگرا» به منزلهی رنگ «فضایی» و «الهی بودن» تعبیر شده و به کار رفته است. در تصاویر مذهبی مسیحی بویژه، مریم را در لباسی نارنجی (زرد یا سرخ) که رنگی است گرم و «بشری» زیر پوشش «آبی»، رنگ «آسمانی» و «الهی» نشان دادهاند، زیرا در دیدگاه پیروان عیسی مسیح (ع)، «زمینی» و «بشری» بودن حضرت مریم (ع) و سپس «آسمانی» و «الهی» شدن او را در نتیجهی باروری به عیسی مسیح (ع) نشان میدهند و حضرت مسیح را که موجودی الهی بوده، به هنگامی که نوزاد است، به صورت کودکی برهنه در پارچهای آبی پیچیده شده (نماد الهی بودنش) مینمایانند و به هنگام بزرگسالی و دوران رسالتش او را در لباسهای آبی نشان میدهند (آیت اللّهی، 1377: 48). اصولاً رنگ آبی در فرهنگ دین اسلام یک رنگ مقدّس به شمار میآید و چون آسمان به رنگ آبی است و جایگاه فرشتگان و موجودات پاک، دارای تقدّس میباشد. گنبدهای آبی رنگ و نیز منارههای آبی همانند پلی بین آسمان و زمین محسوب میشوند. اوّلین رنگی که پدید آمد، آبی بود و در آن زمان نه گیاهان بودند و نه ... . بعد از آبی آسمان، آبی دریایی، سبز کلروفیل و آنگاه گیاهان و حیوانات کره خاکی از رنگهای گوناگون بوجود آمدند (حجّتی، 1383: 13). رنگ آبی القاء کنندهی صفا و پاکی است و باعث آرامش روح و درون میشود (صفری، زارعی، 1389: 83). ویژگیهای شخصیتی فردی که این رنگ را انتخاب میکند عبارتند از: "طالب آرامش، خواستار رضایت و خشنودی و عشق و محبت" (کارکیا، 1375: 38). حضرت امام حسین (ع) نیز طالب آرامش و محبت برای تمام بشریت بودند و به همین دلیل است که قیام ایشان برای تمام بشریت قیامی مقدّس به شمار میآید و تا ابدالدّهر عالمی برای ایشان عزادار خواهند بود. "آبی مشخصهی افرادی است که با تلاش و کوشش به موفقیت میرسند. همچنین آبی رنگ مریم مقدّس، مادر، محافظ و فرد سرشار از عشق و صبر است" (همان: 71-72). رنگ آبی در انسان، نوعی حس قضاوت درونی بوجود میآورد و باعث میشود که انسان به خود و احساساتش بیندیشد و خود را مورد ارزیابی قرار دهد. بر اساس اصول رنگشناسی، رنگ آبی، حس عمق و ارتفاع را در بیننده بوجود میآورد؛ ارتفاعی به اندازهی ایمان، گسترده و عمقی به اندازهی ژرفای دریا (حجّتی،1383: 99). یکی از هفت رنگ در نظر گرفته شده در داستان بهرام در هفت پیکر نظامی رنگ آبی است. "آبی نماد ایثار، صلح و آرامش و بیشتر موارد علاقهی افراد بالغ، متعادل و متواضع است. آبی رنگ معنویت و ایمان، امید و پیروزی نیز میباشد" (نیکوبخت، قاسمزاده، 1384: 217) که تمامی این صفات در امام و یارانشان قابل مشاهده است. این رنگ تا اعماق وجود انسان نفوذ میکند و دارای جنبههای مختلف روحی و روانی است. نشانگر اعتماد، ایمان، عشق، استواری، ایثار، تسلیم، صداقت، درستی، فداکاری، خونسردی، خلوص، قدرت، تحمل و مقاومت، وفاداری و فکری برتر و مافوق طبیعی است و از فراموشی میکاهد (ساطعی، 1372: 174). رنگ سفید: رنگ سفید سمبل پاکی، خلوص، عفّت، پارسایی، عصمت، بیگناهی و حقیقت و مهمتر از همه صلح و پایان جنگ میباشد و پرچم سفید بالا بردن نشانهی تسلیم شدن است و این رنگ به شدّت به معنویت مربوط میشود (بلوردی، 1387: 88). رنگ سپید در بیشتر اسطورهها و از آن جمله اساطیر ایرانی، رمز برتری، صداقت، معنویت و فضیلت است و هرگاه با زرین همراه میشود تقدّس بیشتری مییابد (حسنلی، احمدیان، 1386: 155). در اکثر تصاویر قهوهخانهای، قسمتی از کار که به توبهی حر اختصاص یافته است، او را با چشمبندی سفید به تصویر کشیدهاند که این امر برای نشان دادن پاکی، معنویت و حقیقی بودن توبهی او و نشان دادن شرمندگی و سرمشاری حر از نگاه کردن به امام (ع) میباشد (شکلهای 3-12 تا 3-15). شکل 3-12. واقعه عاشورا، اثر حسن اسماعیل زاده، (چلیپا و رجبی، 1385: 82). شکل 3-13. بخشی از تابلوی مصیبت کربلا، اثر محمّد مدبر، مجموعه موزه رضا عبّاسی، (سیف، 1369: 119). شکل 3-14. بخشی از تابلوی مصیبت کربلا، اثر محمّد مدبر، 1325، موزه رضا عبّاسی، (سیف، 1369: 109). شکل 3-15. بخشی از تابلوی مصیبت کربلا، اثر محمّد مدبر،1325، موزه رضا عبّاسی، (سیف، 1369: 121). رنگ سفید در باور عبریان رمز شادی و طهارت، در باور بومیان آمریکای مرکزی نشان صلح و سلامتی و در باور مسیحیان نماد روح مطهّر، شادی و پاکی، بکارت و زندگی مقدّس و در باور هندوان رمز شعور ناب، تنویر خود، حرکت به بالا، تجلّی و اشراق میباشد (کوپر، 1379: 79-90). " «حوار» در سریانی به معنی سپید جامه است و شاید از آن روی که یاران حضرت عیسی (ع) سپید جامه بودند، این نام بر آنها نهاده شده است" (مشکور، 1357: 121). حضرت موسی (ع) هنگامی که به منظور اعجاز دست خویش را بیرون میآوردند، نوری مانند آفتاب از بین انگشتانشان میدرخشید که برای بینندگان سفید و درخشنده بود. در حقیقت این نوع اعجاز که نشانی از خدا، قدرت، درخشندگی، حقیقت و صداقت بود، با رنگ سفید به وقوع میپیوست (بلوردی، 1387: 89). "ید بیضا در معنای حقیقی به معنای دست پاک و پاکیزه و در معنای مجازی به معنای دست عفیف و شریف است" (حنفی، 1384 :57). در روانشناسی، رنگ سفید خاصیتی مثبت، تهییج کننده، نورانی، فضادار، ظریف و لطیف دارد و چنانکه قبلاً اشاره شد، رنگ سفید سمبل خلوص، عفّت، پارسایی، عصمت، بیگناهی و حقیقت میباشد (بلوردی، 1387: 90). سفید نهایت یکپارچگی همهی رنگها و پاک و بیآلایش است. نور از لحاظ نمادین سفید تلقّی میشود، از خورشید نازل شده و نماد توحید و یگانگی است (فرهمند بروجنی، 1386: 64). از موارد کاربرد این رنگ مفهوم رمزگونهی آن است. در عرفان، رنگ سفید گاهی مفاهیم نمادین خاصی دارد. به همین جهت نیز اهل تصوّف زمانی که خرقهی سفید میپوشند، بیانگر این است که پوشندهی خرقهی سفید دلی پاک و روشن و به دور از کینه دارد (صفری، زارعی، 1389: 96). در فتوتنامه سلطانی نیز در این مورد آمده است که اهل تصوّف آنگاه که خرقهی سفید میپوشند، نشان این است که پوشندهی آن دلی پاک و روشن و عاری از غبار کینه دارد (محجوب، 1348: 67). آنان همچنین معتقدند "گرسنگی مرگ سفید است زیرا باطن را نورانی و چهرهی قلب را سفید مینماید. چون سالک سیر نشود و همیشه گرسنه بماند، پس به مرگ سفید (موت البیض) مرده است" (کاشانی، 1376: 190). "در هفت پیکر نظامی روز جمعه به رنگ سفید است و رنگ سفید بیشتر اسطورهها و از آن جمله اساطیر ایرانی، رمز برتری، معنویت و فضیلت میباشد" (حسنلی، صدیقی، 1386: 4). "در تحلیل این رنگ که اغلب با بیرنگی مترادف است، معصومیت غیر قابل لمس و تزکیه را میتوان دریافت. رنگ سفید نماد صلح، آزادی و تسلیم است" (بیهقی: 1376: 13) رنگ سفید را میتوان از دو نقطه نظر مثبت و منفی مورد بررسی قرار داد. "سفید در مفهوم مثبت خود نماد روشنایی، صداقت، قداست، معصومیت و در مفهوم منفی خود نماد مرگ، وحشت و عناصر فوق طبیعی است" (اسماعیلپور، 1377: 22). در نقاشیهای قهوهخانهای در اکثر موارد امامان معصوم، زیر عبا و یا زره خود لباسی سفید بر تن دارند که نماد پاکی، صداقت، قداست و معصومیت میباشد (شکل 3-16). شکل 3-16. غدیرخم، اثر محمّد فراهانی، (میر مصطفی، 1387: 115). رنگ زرد: "رنگ زرد از نظر کاربرد، رنگ روشنی و دانایی است. پرتوهای زرد جهت بیداری ذهنی والا، الهام گرفتن و سرور بسیار موثر است. توانایی منطقی و خود کنترلی را برای رسیدن به روشنبینی تقویت میکند" (هانت، 1378: 73). گوته دربارهی رنگ زرد میگوید رنگ زرد دارای گرمای خاص خورشیدی و روشن و نافذ میباشد و رنگ شهود و دلآگاهی است (اپلی، 1371: 284). لوشر نیز میگوید زرد به عنوان رفتار جبرانی آنی طرد شده، انتخاب میشود. معنای زرد جستجو برای یافتن راهی جهت بیرون آمدن از دشواریها است و گاهی فراتر از آن رفته و در جستجوی ارضای رضایتبخشتری نظیر روی آوردن به فلسفه یا متافیزیک، پر کردن ذهن با تعلیم دینی، علاقهمندی به پیشبرد جنبشهایی که برای ایجاد برادری جهانی تلاش میکنند و نظایر آن بر میآید ( لوشر، 1384: 82-83). زرد تراکمی از سفیدی و رنگ خوشحالی و شادابی، نشاط و آرامش است. رنگ زرد سمبل آخرت، شگفتی و نور خورشید است و به گرمای خورشید، عروج انبیاء و شادمانی میماند. محتوای عاطفی آن امیدواری و آزادی است. برخلاف نظر عامیانه که این رنگ را عامل تنفر میدانند، زرد نشان روشنی، هوشمندی و روشنفکری بوده و با فهم و دانایی ارتباط دارد و نشانگر دانش و معرفت و صعود به سوی آسمانهاست. در چین و تمدن مسیحی، رنگ زرد نماد تقدّس و فرزانگی میباشد، تا جاییکه در رنگآمیزی کلیساها از آن استفاده میکنند و یا در تابلوهایی که جنبهی مذهبی دارد، بهکرات دیده شده که اطراف شخصیتهای مذهبی هالهای از نور زرد به کار رفته است که این امر را در نقّاشیهای ایرانی هم میتوان مشاهده کرد (ساطعی، 1372: 172). زرد رنگ نور و رنگ خدا است. در آثاری با موضوعات مذهبی، رنگ زرد به مثابه نور آسمانی و با قدرت روحانی و شادیآور جلوهگری میکند. زرد طلایی، نیرو و درخشش غیر مادی، شفاف و بیوزن را نشان میدهد که به صورت هالهای فروزان سیمای مقدّسین را در بر گرفته است. در نقّاشی دورهی اسلامی نیز رنگ طلایی آسمان به مثابه نور جاودانه بر زمین میتابد تا تابش فیض و روشنایی الهی را بر جهان نشان دهد (حسینیراد، 1381: 87). در نمایش تعزیه، این رنگ مخصوص افرادی است که در بین مسیر سعادت و شقاوت حیران و سرگردان ماندهاند؛ مانند شخصیت حر ریاحی که از فرق تا پا، قبا تا شال همگی به رنگ زرد است. امّا در جاییکه شبیه حر با کمال شرمساری و با چشمانی بسته و دستانی در زنجیرشده، به نشانهی توبه و رجعت روی بر آستان مقدّس اباعبدالله (ع) میکند و عذرخواهیاش از سوی حضرت سیّدالشّهدا (ع) با رویی باز پذیرفته میشود، معین البکاء3 به نشانهی توبه پر زرد را از کلاه خود حر برداشته و به جای آن پر سفید به نشانهی پاکی بر آن مینشاند (عزیزی، 1387: 104). این رنگ زرد لباس حر در نقّاشیهای قهوهخانهای نیز قابل مشاهده است (شکلهای 3-13 و 3-14). 3-5-2-2- حیوانات شیر: از معانی نمادین این حیوان میتوان به آتش، ابهت، پارسایی، پرتو خورشید، پیروزی، تابستان، دلاوری، روح زندگی، سبعیت، سلطان جانوران، سلطنت، شجاعت، عقل، غرور، فکر، قدرت، قدرت الهی، قدرت نفس، گرمای خورشید، مراقبت، مواظبت اشاره نمود (دادور، 1385: 74). شیر از سویی نشان قدرت، حرارت و سوزندگی و از سویی دیگر نماد پاکی، دلیری و آمادگی برای جانبازیهای آرمانی است (فرخزاد، 1386: 572). این حیوان در باور مردم، در دشت کربلا نقش اساسی داشته و از بدن شهدا بعد از شهادت تا زمان دفن، پاسداری میکرده و در همهی مراسم حضور محسوس داشته که این نشان از آمادگی برای جانبازیهای آرمانی است. در بسیاری از شهرها نظیر کازرون و سروستان در روز عاشورا کسانی در پوست این حیوان میروند و همراه جمعیت حرکت کرده و گاه خاک، گاه کاه بر سر می ریزند. اسد اللّه الغالب نیز از القاب حضرت علی(ع) است. تصویر، نماد یا تجسّمی که از شیر در بیرق وجود دارد؛ قدرت و صلابت و جرأت و جسارت فوج را نشان می دهد (همایونی، 1386: 59). ایرانیان نقش شیر یا حتّی تندیسهای آن را جهت محافظت و پاسبانی و نیز برای مصونیت از تجاوزات دشمن روی دیوارها و حصار قرار میدادند. این نقش به عنوان یکی از نقوش جهانی، سمبلی از شمس و قمر، خوب و بد، روز و حرارت خورشید، هوشیاری و قدرت، قانون و عدالت و حافظ درها و دروازههای گنج بوده است. همچنین در ایران نشانهی سلطنت، قدرت و روشنی میباشد. نقش شیر در دورهی اسلامی کماکان مورد استفاده قرار گرفته و در مذهب شیعه مفهوم نمادین خاصی را القاء میکند. این نقش برای نشان دادن شجاعت و دلیری حضرت علی (ع) به مفهوم شیر خدا یا همان اسداللّه به کار رفته است و در تعزیهها و عزاداریهای روز عاشورا به عنوان سمبلی از آن امام دیده میشود (نصرتی، 1385: 122). در نقّاشی قهوهخانهای شیر را در موقعیتهای گوناگونی تصویر کردهاند که از آن جمله میتوان به شیری که به اشارهی امام حسین (ع) از دریدن سلطان قیس4 صرف نظر کرده و به نشانهی کرنش سر بر دامان و پای امام میساید؛ اشاره نمود (میرزایی مهر، 1386: 85). محبوبه الهی در کتاب "تجلّی هنر عاشورا در هنر ایران"، شیر را در زمان تنهایی حضرت زینب (س) در صحرای کربلا، کمک کننده و یاور ایشان در روز عاشورا وصف میکند (الهی، 1377: 37). حال این روایات چه واقعیت داشته باشد و چه غیر واقعی و ساخته و پرداخته ذهن نقّال، میبینیم که بر روی نقّاشان خیالیساز تأثیر نهاده و ما تصویر شیر را به کرّات در این نقّاشی میبینیم. حقیقی نیز در مقالهی خود با عنوان "جستاری در تعزیه و تعزیه نویسی در ایران" در مورد شیری که در واقعهی کربلا حضور داشت، آورده است که به امر حضرت زینب (س)، فضّه کنیز ایشان، برای پاسداری اجساد شهیدان از پایمال شدن در زیر سم ستوران دشمن، شیری را از بیشه فرامیخواند (شکل 3-19) (حقیقی، 1386: 10). شکل 3-19. بخشی از تابلوی واقعه عاشورا، اثر حسن اسماعیل زاده، (چلیپا و رجبی، 1385: 82). شتر: "شتر به عنوان محمل کاروان اسرای کربلا، خود نمادی از مظلومیت امام حسین (ع) در روز عاشورا است" (نادعلیان، هوشیار، 1387: 35). این حیوان نمونهی فروتنی است زیرا بر طبق رسالات مربوط به حیوانات، شتر بر زمین زانو میزند تا بار بر او حمل کنند (هال، 1380: 61). " امّا شتر قبل از هر چیز مرکبی است برای عبور از بیابان و به برکت آن میتوان به مرکز ناپیدا، یعنی به جوهر الهی رسید. این یار بیابانها، وسیلهای است که از واحهای به واحه میرود" (شوالیه و گربران، 1385: 40، 41). شتر از این جهت که حامل پیامآوران کربلا یعنی حضرت زینب (س) و امام سجاد (ع) بوده و کوی به کوی و منزل به منزل آنان را همراهی کرده تا مبادا این قیام بزرگ در لابلای ورقهای تاریخ مدفون گردد؛ از تقدّس خاصی برخوردار میشود و میتواند نمادی از صبر و مقاومت در برابر ناملایمات بیابان و صحرا و کنایهای از تحمل مصائب بازماندگان کربلا باشد (شکل 3-20). در مراسم تعزیه همیشه از شتر برای نشان دادن اسارت خاندان امام حسین (ع) استفاده میشود. در نقاشیهای قهوهخانهای نیز در پردههایی با موضوع روز عاشورا و مصیبت کربلا و به اسارت بردن خانوادهی سیدالشهدا (ع) این حیوان به کرات قابل مشاهده است (شکل 3-11) که این امر باعث شده که شتر در بین شیعیان به عنوان نماد غریبی و اسارت شناخته شود. شکل 3-20. بخشی از تابلوی مصیبت کربلا، اثر محمّد مدبر، 1325، موزه رضا عبّاسی، (سیف، 1369: 109 ). اسب: "اسب یا همان اسپ، حیوان چهارپا که به هوش و فراست معروف است، از روزگار کهن در اساطیر ملل مورد توجه بوده و به نگهبانی و تیمار این حیوان سودمند که به صفات تند و تیز، چالاک و دلیر و پهلوان موصوف است اهتمام داشتهاند" (یاحقی، 1388: 111). عالمان اخلاق اسب را به عنوان سمبل اخلاقیات پسندیده معرفی میکنند و خلق و خوی نیکو برای این حیوان قائل هستند. اسب در ادبیات حماسی مظهر شجاعت و غیرت، در ادبیات اخلاقی مظهر نجابت و سودمندی و در ادبیات عرفانی مظهر وصال و تقرّب و سلوک می باشد (نوری، 1385: 61). "یکی از القاب اسب از قدیم «مقرب» یعنی رساننده راکب به مقصود بوده است. این به دلیل غیرت و وفاداری این حیوان در سختی هاست که به جای فرار، راکبش را به منزل می رساند. شاید به همین دلیل است که قرآن هم (رباط الخیل) را با (ترهبون به عدواللّه) آورده است؛ یعنی ارعاب و ترساندن دشمن با مقاومت، غیرت و وفاداری او تحقّق می پذیرد"( همان: 63). در واقعهی عاشورا نیز وفاداری این حیوان را میتوان شاهد بود. همانطور که در ذکر مصیبتها نیز شنیدهایم، زمانی که امام حسین (ع) به شهادت میرسند ذوالجناح به خیمهها باز میگردد تا خبر شهادت امام (ع) را به خانوادهی ایشان برساند تا مبادا تن بیجان ایشان بیش از این مورد جسارت دشمن واقع شود و آنقدر سر خود را از فرط ناراحتی به سنگ میکوبد که خون از سرش جاری میشود. " علیبنابیطالب (ع) هدف از خلقت اسب را عزّت یافتن آدمی دانسته است. خداوند اسب را نیافرید مگر آنکه به وسیلهی آن انسان را به عزّت رساند و شیطان را ذلیل گرداند" (همان: 67). در نقّاشی قهوهخانهای نیز، اسب اشقیاء با رنگ سیاه و اسب امام و بستگانش با رنگ سفید نشان داده شده است. "سفیدی درخشان اسب سفید نماد شاهوارگی بوده و اغلب کسی بر آن سوار میشود که «امین و حق» نام دارد" (شوالیه وگربران، 1378: 160). معمولاً تصویر اسب سفید، مرکب قهرمانان قدّیسان و بزرگان معنوی در هنگام معراج است. "همچنین محمّد رسولاللّه سوار بر اسب سفید به معراج میرود" (همان: 161). شاخصترین حیوان حاضر در غالب صحنهها اسب است که در رنگها و حالتهای گوناگون به تصویر در آمده است (شکل 3-21). اسبها به تأسّی از مالکان خود، شخصیتهای متفاوتی دارند. اگر به نیروهای مثبت تعلق داشته باشند، در حال پیروزی و با رنگهای جذّاب و اغلب خالص و روشن ترسیم میشوند و اگر مرکب نیروهای منفی و یزیدیان باشند، در حالتی مفلوک و غالباً به رنگ تیره و شکست خورده و مغلوب نقّاشی شدهاند. (میرزاییمهر، 1386: 85). در حادثهی کربلا موجودات نیز جان میگیرند، دارای شعور میشوند و پررنگتر جلوه میکنند. خاک و آب و باد گویی همه در طغیانند. حیوانات در سوگ حضرت سیّدالشّهدا غمگین و شرمزدهاند. همچنین «ذوالجناح» اسب حضرت امام حسین (ع)، شهربانو را از دست خیل اشقیاء میرهاند و به کوه میبرد (حقیقی، 1386: 10). که این خود نشان از وفاداری این حیوان به صاحبش دارد. شکل 3-21. پرده درویشی، اثر عبّاس الموسوی منسوب به نقّاشان گمنام خیالیساز اصفهان، مجموعه موزه رضا عبّاسی، (سیف، 1369: 197). کبوتر: "در ایران باستان، مرغان و پرندگان، مظهر ابر و پیک باران بودهاند" (پرهام، 1371: 154). برخی از معانی نمادین که برای پرندگان و از جمله کبوتر میتوان برشمرد، عبارتند از پرواز، عروج، خوشآوازی، زیبایی، رهایی، سفر روحانی و گاه به معنای بهشت و مأوای شهدا نیز نامیدهاند. نقش پرندگان در واقعهی عاشورا نیز قابل مشاهده است و بر مبنای اعتقاد عوام که در منابع مکتوب عامیانه و مذهبی هم آمده، در گودال قتلگاه پرندگان تیرها را از بدن شهدا بیرون میکشیدند (میرزایی مهر، 1386: 95). "از آنجا که مرغ در فرهنگ اسلامی و اعتقادات ایرانیان، به نوعی، همواره تسبیحگوی پروردگار میباشد؛ لذا از جایگاه معنوی خاصی برخوردار بوده و موجب شده تعبیراتی چون مرغ آمین و شباویز (مرغ حق، مرغ شباهنگ) در شعر و ادبیات راه یابد. مرغ آمین، فرشتهای است که در هوا پرواز می کند و همیشه آمین میگوید و هر دعایی که به آمینش برسد، مستجاب می شود. مرغ شباویز نیز همه شب خود را از پای، به شاخ درخت می آویزد و حق حق میگوید تا زمانی که قطرهای خون از گلوی او بچکد" (یاحقی، 1386: 757-756) در بسیاری از فرهنگها از جمله فرهنگ ایران، از وجود کبوتر به عنوان پیک نامهبر و قاصد یا همان نامهرسان یاد شده است. اسطورههای کهن نشان میدهند که کبوتر را پیک ناهید نیز نامیدهاند (یاحقی، 1388: 662). "این پرنده در نمادپردازی کلی تمامی حیوانات بالدار، یعنی در معنویت و نیروی تعالی مشترک است و نمادی از روح میباشد" (سرلو، 1389، 613). صبّاغپور و شایستهفر از مفاهیم نمادین نقشمایهی پرنده، خصوصاً بالهای رمزی گشودهی آن، مفهوم جان و نفس را تعبیر نمودهاند، بدین معنی که نفس، خود را به صورت ذاتی بالدار میبیند و به سوی عالم افلاک که موطن اوست، پرواز میکند و این رمزی بسیار کهن است (صبّاغ پور، شایستهفر، 1389: 40). "همچنین حضور کبوتر در دشت کربلا (شکل 3-22) و پر و بال به خون کشیده شدهاش نیز نشانی از مهرورزی او به امام حسین (ع) است؛ بالاخص که خبر حادثه شوم کربلا را نیز کبوتر خونینبال به مدینه برد" (همایونی،1386: 58). موجود پرنده به عنوان نمادی از نفس و جان به افلاک پرواز میکند و شخصیتش از طریق رویت حقایق ماوراء کامل میشود. فرشتگان نیز واسطهای بین آسمان و زمین هستند که سالک را در مسیر پرواز یاری میکنند و از آن جهت که قاصد خوانده میشوند حاوی اخبار مینوی برای زمینیان هستند (کامرانی، 1379: 249). میت فورد نیز در ای باره میگوید "اعتقادات باستانی زیادی وجود دارد که بعد از مرگ، روح به شکل یک پرنده جسم را ترک میکند؛ بنابراین، پرنده سمبل روح است" (میت فورد، 1388: 68). پرنده موجودی است که پرواز میکند و به همین دلیل نمادی آسمانی است نه زمینی. به دلیل ارتباط پرنده با آسمان، پرنده معمولاً تجسّمی از خدایان و یا پیک خدایان در نظر گرفته میشود. همچنین نمادی از فرّ و شکوه پادشاهی نیز محسوب میشود و شاید به همین دلیل باشد که بر روی کلاه و تاج برخی از پادشاهان پر یک پرنده به چشم میخورد. در بسیاری از ادیان و همچنین داستانها، پرندگان نمادی از مراحل معنوی، نماد فرشتگان و مراحل برتر وجود هستند. همچون پرندگان عطار که در جست و جوی معنا و سلوکی عرفانی در جهت دستیابی به ذات یگانهی حق هستند (خسرویفر، چیت سازان،1390: 30- 31). شکل 3-22. بخشی از تابلوی گودال قتلگاه، اثرحسن اسماعیل زاده، (چلیپا و رجبی، 1385: 74). 3-5-2-3- اشیاء کعبه: "ساختمان کعبه در پشت سر امام (ع) در شکل 3-23 نشانهی مذهب وحدانیت است، منطق مکتب او منطق ابراهیم در رویارویی با نمرودیان تاریخ را جلوهگر میسازد. استفاده از خطوط (خوشنویسی) و آیات قرآن بر گرداگرد خیمههای اهل بیت (ع)، جوشش قیام امام را از بطن اسلام و در پاسداری از شعار توحید نشان میدهد" (شایستهفر، 1386: 11). در شکل 3-23، کعبه مطابق سنّت، در مرکز قرار گرفته و از دید بالا به آن نگریسته شده، زیرا بام کعبه نیز قابل مشاهده است. در اینجا کعبه در مرکز یک دایره قرار دارد که دایره میتواند تداعیگر چرخش، طواف و حرکت حول محور کعبه که نماد یکتاپرستی است، باشد. شاید هم یادآور آخرین حج سیّدالشّهدا (ع) باشد که جهاد با فاسقان را نزد خداوند ارجح دانسته و آن را نیمه تمام رها نمود تا خود را به کربلا برساند. با توجه به اینکه ساختمان کعبه از چندین مربع شکل گرفته؛ در اینجا لازم است دربارهی این شکل هندسی نیز مطالبی ذکر شود. "مربع میتواند با هندسهی نسبتهای طلایی، تعالی پیدا کند و به یک خاطرهی الهی و آسمانی تبدیل شود. مربع در معماری و هندسه اسلامی همیشه در وضعیت «استعلا»5 ظهور پیدا کرده که چهارگوشهی آن نشانهی تسبیحات چهارگانه است: یعنی تسبیح و تحمید و توحید و تکبیر و این چنین است که خاطرهی الهی را در برمیگیرد و تقدّس پیدا میکند. همچنین مفاهیمی چون زمین، ملک، فرش، کرانمندی، وقار و پایداری از نشانههای مربع بوده و بدین جهت است که خانهی خدا نیز پلان مربعشکل دارد، یعنی بر اساس تسبیحات چهارگانه استوار است و جالبتر از آن طواف زائران حرم خدا به صورت دایره است که سیر از فرش مقدّس به عرش الهی دارد" (مهدینژاد، 1386: 43). آوردن تصویر کعبه در این پرده، شاید بیانگر این نکته باشد که در واقعهی کربلا، دشمنان امام همه مسلمان بودند و با دانستن این نکته که امام حسین (ع) نوهی پیامبر و از انسانهای پاک زمانه است، دست به کشتن ایشان زدند و شاید نقّاش میخواسته این نکته را به دشمنان یادآور شود که همهی شما دور کعبهای طواف میکنید که حضرت علی (ع)، پدر گرامی امام حسین (ع) در آن ولادت یافتند. پس حقانیت این خاندان بر شما پوشیده نبود؛ حال چه شده که قصد جان فرزند او را که روزی امیرالمومنین کوفه بود، کردهاید. شکل 3-23. بخشی از تابلوی مصیبت کربلا، اثر قوللر آقاسی،1330،مجموعه فرهنگی سعدآباد، (سیف، 1369: 69). پنجه یا دست: "یکی دیگر از سمبلهایی است که در مراسم عزاداری مشاهده شده و به صورت دست بریده کوتاهی بر سر کتلها یا بر روی علمها قرار میگیرد که در واقع گریز و یادآوری به حادثه کربلا است، چرا که دست خود نماد و تداعی کنندهی عمل است و در این حیطه این سمبل میتواند تداعی کنندهی ندای حق جوی «هل من ناصر ینصرنی» باشد که در نینوا سر داده شد و برای بینندگان و عزاداران تجسم کننده حماسهی کربلا است" (الهی، 1377: 40). از سوی دیگر و بنا به قولی دیگر آن را نشانه پنج تن آل عبا نیز می دانند. ضمن آنکه بنا به گفته آگاهان مذهبی این فرم سمبل دو دست بریده حضرت ابوالفضل (ع) نیز است که در راه یاری حضرت سیدالشّهداء تقدیم شد"( نادعلیان، هوشیار، 1387: 35). همچنین این نماد در سقّاخانهها، کاسههای آب و بر سر کتلها و پرچمها نیز قابل مشاهده میباشد. در شکل3-24، با عنوان روز محشر، در قسمتی از تصویر، یکی از فرشتگان دست بریدهای را بالای سر خود گرفته و وارد عرصهی محشر شده است. در همین تابلو در شکل3-25 دوباره دست بریدهای را میبینیم که بر روی پرچم سبزی قرار دارد که هر دوی اینها نماد دست حضرت عباس (ع) است. شکل 3-24. بخشی از تابلوی روز محشر، اثر محمّد مدبر، موزه رضا عبّاسی ( سیف،1369: 127). شکل 3-25. بخشی از تابلوی روز محشر، اثر محمّد مدبر، موزه رضا عبّاسی ( سیف،1369: 127). عماری(کجاوه): "عماری، همان کجاوه است. کجاوههایی که با پارچهی افکنده در اطرافش، درونش مستور است و سمبلی از به اسارت بردن خاندان امام حسین (ع) از کربلا به شام است" (الهی، 1377 : 156). در مراسم تاسوعا و عاشورا عماریای را که در دیگر فرهنگها هودج و کجاوه نیز معنی شده، با نامهای گوناگون حجله قاسم، کتل، نخل بندری، جارچو در بیشتر شهرهای ایران، به خصوص بخشهایی از فارس نظیر شیراز، کازرون و سروستان مشاهده میکنیم. در حالیکه چهار نفر آن را حمل میکنند، پیشاپیش دستههای عزاداری حرکت داده می شود و همراه با سینه زنی، گریستن و خواندن نوحه و نواختن موسیقیهای آئینی با استفاده از ابزاری چون طبل یا نقّاره و دهل و ساز دهنی و سنج همراه است و طبل را فقط با یک چوب و به صورت مقطّع مینوازند. بیمناسبت نیست اشاره شود که به عماری نخل هم میگویند که علت خواندن نخل این است که گویند برای حمل اجساد شهدای کربلا، در روز سیزدهم محرّم، به وسیله طایفهی بنی اسد که شیعه و ایرانی تبار بودند، از تنه و چوب و شاخههای درخت نخل استفاده شده است. نخل از نظر اساطیری از حرمتی خاص برخوردار است؛ چه حضرت موسی (ع) شعله خداوندی را در درخت نخل و در میان شاخه و برگهای نخل مشاهده کرد و نیز حضرت مریم به هنگام وضع حمل حضرت عیسی(ع) از فرط بیقراری و درد به درخت خشک نخلی تکیه داد و از برکت وجودش نخل سبز و خرّم شد و ایشان از آن تناول کردند (همایونی، 1386: 52). در لغتنامهی دهخدا آمده است که نخل تابوت بزرگی است که بر آن خنجر و شمشیر و پارچههای قیمتی و چندین آینه بسته شده و در روز عاشورا به عنوان تابوت امام حسین (ع) حرکت داده میشود و چون شبیه به نخل خرما ساخته میشود، نخل گفته شده است (دهخدا، 1349: 397). شکل 3-26. حجله قاسم در عزاداری های سده سیزدهم قمری، ( همایونی،1386: 53). شکل 3-27. بخشی از تابلوی مصیبت کربلا- گودال قتلگاه، اثر محمّد مدبر، موزه رضا عبّاسی، (سیف، 1369: 107). فصل چهارم تأثیر نقّاشی قهوهخانهای بر روی عامه مردم 4-1- تأثیر هنر بر زندگی انسان انسانها از دیرباز تاکنون جهت تسلّط بر نظام کائنات از ابزارها و شیوههای مختلفی بهره جستهاند که از آن جمله میتوان به نقّاشیهای به جا مانده بر روی دیوارهی غارها، توسل به جادو، موسیقی و … اشاره کرد. بشر نخستین، نقش حیوانی که میخواست شکارش کند، بر روی دیوارهی غار میکشید و به سوی آن تیر پرتاب میکرد تا از این طریق بر آن حیوان مسلّط شود و روح آن را تسخیر کند. در واقع اینگونه کارها حس اطمینان و اعتماد به نفس و مسلّط شدن بر شیء، یا انسان خاصی را در او تقویت مینمود و به او جسارت برخورد با مشکلات را میداد و این به دلیل عدم آگاهی او از نظام کائنات و جهان هستی بود که برای انسان امروزی غیرقابل قبول و غیرقابل باور هستند، امّا با گذشت زمان و با پیشرفت بشریت نمیتوان منکر تأثیر هنر بر جنبههای مختلف زندگی انسان شد. این نقّاشیها زمانی بر دیوارهی غارها انسانها را برای مقابله با دشمنان طبیعت انسان را مطمئن و جسور میساخت و هزاران سال بعد در زمان قاجار، نقشهای ترسیم شده توسط نقّاشان قهوهخانه و نقل آنها از زبان نقّال قهوهخانه حس اعتمادبهنفس و میهنپرستی را برای مقابله با دشمنان در دلها زنده میکرد. 4-1-1- موسیقی در بررسی تأثیر هنر بر انسان، یکی از هنرهایی که از ابتدا بشر اوّلیه نسبت به آن شناخت پیدا کرد و همه روزه با آن سروکار داشته است، هنر موسیقی میباشد که به صورت صدای آواز پرندگان، صدای آبشار، صدای باد و ... تجلّی مینمود و در طول تاریخ، تأثیر آن را چه بر روی انسانها و چه بر روی حیوانات میتوان به عینه مشاهده کرد. داستان تأثیر موسیقی در انسان، سراسر تاریخ موسیقی قدیم و جدید را درنوردیده است. مردم ابتدایی، مثلاً قبیلهی کانیکاس (Kanikas) در هند، از نواختن یا شنیدن موسیقی از خودبیخود میشدند (هجویری، 1304: 522-521) چنانکه سماع صوفیان اسلامی همین تأثیر را میبخشید. اقوام گوناگون توانایی تربیتی عظیمی به موسیقی نسبت دادهاند. یونانیان موسیقی را یکی از وسایل مهم تعلیم و تربیت و درمان بیماریها میپنداشتند. به نظر کونگ فوتسه (کونفوسیوس)، موسیقی بهترین عامل اصلاح آداب و رسوم و اخلاق جامعه و موجب دوستی و نیکخواهی است (دورانت، 1388: 928). در مورد شعر نیز چنین است. حضرت داود (ع) یکی از پیامآوران بزرگ در مواقعی برای جذب و تسکین و القای اندیشههای نیک و الهی خود از آواز و نوای چنگ بهره میجست. قرآن در تمثیلی آواز او را مسحور کنندهی پرندگان، کوهها و آسمانها برمیشمارد (زاده محمدی، 1388: 139). 4-1-2- نمایش هنر نمایش نیز جزو آن دسته هنرهایی است که در ذهن بیننده رسوخ میکند و او را به فکر وامیدارد و میتواند موجب تغییر در فرهنگ یک منطقه و یا یک ملّت شود و یا ارزشهای فراموش شدهی مردم را در وجود آنها زنده نماید. تعزیه نیز یکی از هنرهای نمایشی است که در دورهی صفوی و قاجار تأثیر بسزایی بر روی اعتقادات مردم ایران نهاد. اصولاً هنر نمایش به دلیل ارتباط زندهی خود با مخاطب، جایگاهی جدیدتر و وسیعتر در عرصهی اجتماع دارد. تئاتری که از فضای محدود سالنهای نمایش بیرون میزند، برای بیان دلمشغولیهای اجتماع، به میان مردم میآید و با سرک کشیدن در گوشه و کنار جامعه، سعی میکند زبانی ساده و مشترک، با مخاطب کوچه و بازار بیابد، که این هنر گونهی هنری مناسب برای جریانهای مدنی به نظر میرسد. موفقیت هنر تئاتر، در نمایش اختلاف نظرها و بیان نارضایتیها تا جایی پیش میرود که در طول تاریخ تئاتر، بسیاری از حکومتها با پارامترهای استبدادی، مانع وجود این هنر در جوامع خود میشدند و به شدّت با آن برخورد میکردند. به عنوان مثال دادائیستها (1915-1922) برای نخستین بار، اعتراض خود را با جریانهای موجود هنری، در قالب حضور در مکانهای عمومی و اعمال مخالف عرف و ارائهی آثاری که بعدها در تاریخ هنر به آن ضدّ هنر گفته شد، آغاز کردند. آنها، در بین تئاترهایشان، بریده روزنامه و نطقهای جدّی سیاستمداران را بیهیچ تغییری دوباره میخواندند، ، امّا مردم از خنده رودهبر و حتّی گاهی با آنها درگیر میشدند که منجر به زد و خورد و دستگیری پلیس میشد. آنها از این طریق به نفی و هجو نظام مستقر میپرداختند (فرامرزیها، نجدا حمدی، 1387: 17). دربارهی تئاتر دورهی قاجار (که این دوره مدنظر این تحقیق میباشد) نیز باید گفت که درتئاتر اين دوره شخصیتهای زیادی ایفای نقش میکردند که یکی از آنها«غلام سياه» بود که يكي از اشخاص دائمي و مهم تئاتر به شمار میآمد. چنانكه مي‌دانيم «غلام ياكنيز سياه» از مردم ساكن آفريقاست كه تاجران برده فروش آنها را يا ربوده و يا از خانواده‌هاي فقير با بهائي ناچيز خريداري كرده و به بازارهاي جهان عرضه نموده‌اند، ‌شك نيست كه هريك ازآنها با رنجهایي كه كشيده‌اند عقده‌ها و دردهائي دارند، و به همين سبب يا به مسخره‌بازي دست مي زنند و يا به ناداني و ابلهي تظاهر مي‌كنند تا هم عقده دل خويش بازكنند و هم از مردمي كه مسبب بدبختي‌هاي آنانند انتقام بگيرند، اما بهرحال مردمي باهوش و با وفا و درستكارند (محمدی، 1352: 22) 4-1-3- کاریکاتور کاریکاتور از دیگر هنرهایی است که در دورهی قاجار به واسطهی ورود صنعت چاپ به ایران جای خود را در میان مردم باز کرد. نقشی که کاریکاتور و مخصوصاً کاریکاتورهای نشریهی ملانصرالدّین در مطبوعات این دوره ایفا کرد، کمتر از طنز کلامی نبود. از ویژگیهای بارز کاریکاتور طنز، سادگی، اغراق، آرمانگرایی و انتقاد است که پس از دریافت از طریق حس بینایی در ذهن تحلیل و با واقعیتهای بیرونی مقایسه میشود. امروزه به دلیل توسعهی امکانات و فنآوری و کمبود وقت اهمیت کاریکاتور در حد یک فیلم کوتاه برجسته شده است (جلالی، 1382: 20). برخی از روانشناسان هم معتقدند که مردم از روی تنبلی در نخواندن سطرهای طولانی، خواهان رسانههای تصویری هستند. آنها در یک کاریکاتور چیزهایی را میبینند که در دهها صفحه از کتاب نمیتوان آن پیام را به خواننده منتقل کرد (شرار، 1380: 81). کاربرد کاریکاتور به صورت امروزی را میتوان به دورهی قاجار نسبت داد. از آنجا که اکثر مردم بیسواد بودند و لازم بود که در جریان حوادث سیاسی دوره مشروطیت قرار گیرند، طراحی طنز یا کاریکاتور برای بیان برخی جریانهای سیاسی در روزنامههای کثیرالانتشار دورهی مشروطه به کار گرفته شد. دو روزنامهی ملا نصرالدین و حشرات الارض بیشترین بهره را از تصویرسازیهای کاریکاتور میبردند (فدوی، 1386: 140و 194). نشریهی ملانصرالدّین جزو بهترین نشریههای دورهی قاجار بود و اوّلین شمارهی آن را جلیل محمد قلیزاده در سال 1285 به زبان آذری منتشر کرد. البته برخی از ستونهایش به زبان فارسی بود. از افتخارات ملانصرالدّین این بود که در مدّت کوتاهی، حدود 13 هزار مشترک در ایران یافت. این رقم برای مردمی که در آغاز مشروطه اغلب رعیت و بیسواد بودند، رقمی قابل توجّه است. از موضوعات محوری کاریکاتورها در این دوره مسائلی از قبیل حفظ منابع ایران در برابر روس و انگلیس، بیکفایتی شاهان و کابینهی شاه، توجه به قشر زحمتکش جامعه مثل کشاورزان، آزادی و احقاق حقوق رعیت در برابر اربابان، اجرای قانون اساسی و ... بود (صفایی، درویشعلیپور آستانه، 1390: 70). شکل 4-1. کاریکاتوری از نشریه ملانصرالدّین (ضیایی، 1388: 187). شکل 4-1 از نشریهی ملانصرالدّین است که مردم به دلیل تنوّع و اختلاف احزاب سیاسی که خواهان نمایندگیاند، آنها را در چرخ گوشت ریخته تا شدّت انزجار خود را به تصویر بکشند و یا تصویر احمدشاه که از رفتن به حمّام وحشت دارد (جوادی، 1384: 118) نشان دهندهی بیکفایتی این کودک در ادارهی کشور است. 4-2- تأثیر نقل و نقش بر عامه مردم با گسترش قهوهخانهها که در ابتدا جایی برای نوشیدن چای و قهوه، و صحبت کردن راجع به مسائل روز جامعه به شمار میآمد؛ این امکان بیشتر از پیش برای مردم فراهم گشت تا در کنار نشستن در قهوهخانه و زدودن گرد خستگی از تن، با شنیدن حکایتهای ملّی، اساطیری و مذهبی که نقّال آنها را با آوازی دلنشین پردهخوانی میکرد؛ روح خود را صفایی دوباره ببخشند و حس میهندوستی، شجاعت، دلاوری و ایستادگی در برابر ظلم و ستم را در خود تقویت کنند. این نکته را نیز نباید از نظر دور داشت که در آن زمان زورخانهها نیز چنین نقشی را بر عهده داشتند و مرشد زورخانه کلامش از نظر گیرایی و تأثیرگذاری، مشابه نقّالان قهوهخانهها بود و به دلیل رفت و آمد زیاد مردم به این دو مکان، میتوان این دو نهاد را جزو نهادهای فرهنگی و مذهبی به شمار آورد. در جامعهی سنّتی آن روز کشور، زورخانه نهادی مقدّس برای پرورش تن و تکامل اندیشه و اخلاق بود. پس از جا افتادن قهوهخانه میان مردم، زورخانه و قهوهخانه دو نهاد پیوسته و نزدیک به هم در راه تقویت روحیهی ملّی و مذهبی مردم جامعه که بسیار هم ضروری مینمود را تشکیل دادند و از آن پس، پیشهورانی که در گود زورخانه تن را با میل و کباده و لنگ و .... و روان را با آداب و اخلاق جوانمردی ورز میدادند؛ در عرصهی قهوهخانه، اندیشه را با شعر، قصّه و داستانهای حماسی و پهلوانی میپروردند. بعضی از قهوهچیان خود از پهلوانان و ورزشکاران باستانیکار یا از دستههای لوطیان و جوانمردان و پیران زورخانهها به شمار میرفتند. نقّالان و شاهنامهخوانان نیز بعضاً وابسته به سلسلههای درویشی و شماری نیز از پهلوانان زورخانهها بودند. از همین روست که زورخانه و قهوهخانه در نزدیکی هر چه بیشتر جامعه در آموزش اخلاق و خصلتهای جوانمردی، منشأ و جایگاه تحول و دگرگونیهای بسیاری بود (قاسمی، 1384: 16). نقّاشان قهوهخانه (خیالی ساز) برای نیل به اهداف خود، از مضامین حماسی، غنایی و مذهبی رایج بین مردم سود برده و اغلب با تصاویر ساده و گاه با رمز و اشاره پا را فراتر نهادند و در راه رسیدن به اهداف والای خود نظیر: درک صحیح عوام با محتوای اشعار ادبی، حفظ اصالت فرهنگ عامه، تبلیغ مذهب و فرهنگ ملّی و بسط تصویر و ادبیات و ارائه آن به مردم کوچه بازار گام نهادند (اعظمزاده، 1386: 55). نقّالی نیز که جزء لاینفک نقاشی قهوهخانهای میباشد، به سبب خاستگاه مردمی آن و رابطهاش با موضوعات ملّی، به رغم هر گونه نکوهش و تحریم از طرف علما، در میان مردم ادامه یافت و در عصر قاجار و اوایل دورهی پهلوی تا تقریبا میانههای آن به اوج ظهور و رونق خود رسید. در عصر قاجار ، تاثیر این فن در ذهن و روان طبقهی عامه به اندازهای بوده است که مردمان با بعضی کسان و داستانهای طومارها میزیستند و پیوند ژرف عاطفی بین آنها شکل گرفته بود. در این میان داستان رستم و سهراب و نقل مجلس سهرابکشی و آداب و رفتارهای مختلف این مجلس به خوبی نشان دهندهی جایگاه نقل و نقالان در مقطعی از تاریخ اجتماعی- فرهنگی ایران است (محجوب، 1382الف: 130). با آنکه همگان میدانستند بنابر نص شاهنامه، سهراب به دست پدر کشته میشود؛ ولی احساسات و عواطف آنها این سرنوشت را نمیپذیرفته و از این روی گاهی میکوشیدهاند به شیوههای مختلف از کشته شدن جوان پهلوان جلوگیری کنند. برای نمونه با دادن پیشکش (پول، گاو، گوسفند و ...) به نقال از او میخواستند حال که روایت داستان در اختیار اوست، به نوعی سهراب را زنده نگه دارد (میرشکرایی، 1385: 38 و 39) چنانکه یکی از صاحب منصبان، نقال را به زخم زدن با خنجر تهدید میکند و میگوید رستم فرزند خویش را ناشناخته کشت؛ اما تو که میدانستی او پسر جهان پهلوان است، چرا جوان را در برابر دیدگان ما ناجوانمردانه و بیرحمانه کشتی؟ (تودوآ، 1377: 9). اسکندری نیز به نقل از محمد فراهانی که از آخرین بازماندگان مکتب نقاشی قهوهخانه است، نمونهای دیگر از در آمیختگی نقالی با روح و دل نسل گذشتهی ایران را بیان میکند، اشارهی خیره کنندهی وی به این نکته است که در دوران رونق نقالی، کسانی بودند که حتی اگر پدرشان هم فوت میکرد، برای شنیدن دنبالهی روایت نقال به قهوهخانه میآمدند و اگر مواقعی به نقل نمیرسیدند با التماس و اصرار از دوستان و حاضران شب پیش میخواستند تا داستان را برای آنان باز گویند ( اسکندری، 1387: 40 و 41). کوشش نقالان برای انتقال ملموس روایات به شنوندگان و میزان مهارت و علاقهمندی بعضی از آنها چنان بود که گاهی خود صحنههای نقالی را به عینه تجسم میکردند و با شخصیتهای داستان یکی میشدند. نمونهی شگفتانگیز این ویژگی، ماجرای یکی از نقالان مشهور تهران در حدود سالهای (1320 ه. ش) است که برای مراسم سهراب کشی با خنجر و شمشیر و ترگ و خفتان به صحنه میآید و پسر 18 سالهاش را نیز برای اجرای نقش سهراب با خود میآورد؛ اما هنگام نقالی آنچنان از داستان و شور و احساسات محیط نقالی متأثر میشود که خود را در لحظهی کشته شدن سهراب به جای رستم میبیند و خنجر را در پهلوی فرزندش فرو میکند و او را میکشد (موسوی، 1382: 24 و 25). و اما یکی از اصول کاری نقالان برجسته که «مرشد» نیز خوانده میشدند، یادآوری موضوعات اخلاقی و نکات اندرزی در میان داستان برای شنوندگان بوده است و آنها سرگرمی و راهنمایی معنوی را توامان در نظر داشتند. این کار گاهی چنان با تأکید و هنرمندی صورت میگفت که دربارهی یکی از نقالان به نام مرشد حسن نوشتهاند که پس از پایان یک دورهی نقل او، شنونده از جهان، مردم و مادیّات بیزاری میجست و به درویشی و کنجنشینی میگرایید (شهری، 1369: 5/ 513 و 514). در مورد تاّثیر نقّالی و نقّاشی در جایی دیگر آمده است که شاه اسماعیل صفوی پس از آسودن از عثمانیان، تصمیم گرفت ازبکان را گوشمالی دهد. او شور و شوق عجیبی از میهنپرستی و جنگ در سر مردم انداخت و در حالیکه از تبریز با گروهی از سربازان به راه افتاده بود، چاووشان و سرداران پر هیبت را در طول راه به نمایشی غریب واداشت. این گروه که بسیار بودند با شیپور و طبل و آوازهای سوزناک و خواندن مرثیهها، بیگناهی امام حسین (ع) و سایر قربانیان کربلا را مطرح میکردند و مردم را به خود فرا میخواندند تا ظالمان ازبک را که چونان معاویه، یزید، شمر و سنان بدکار و شقی میپنداشتند، گوشمالی دهند. دراین شورآفرینی غریب، از پردههای نقّاشی و شمایلهای مصیبت نیز استفاده میشد. آنگاه از همه مردم میخواستند تا با سپاه صوفی بزرگ همراه شوند و کسانی را که همانند قاتلان شهدای کربلا بودند، کیفر و قصاص دهند (الهی، 1383: 16). در این قسمت به تحلیل چند تابلو که بیانگر حکایات و داستانهای مورد استفاده در نقّاشیهای قهوهخانهای با مضامین حماسی، مذهبی و یا حماسی – مذهبی و تأثیری که میتوانند بر روی مردم داشته باشند، میپردازیم: یکی از تأثیراتی که نقّاشیهای قهوهخانهای و داستانهای نقّالان بر روح و جان بیننده میگذاشت، ایجاد حالت خوف و رجا بود که هوشنگ جاوید در مقالهی خود تحت عنوان "مسئله خوف (بیمناکی) در هنرهای آئینی ایران" به آن میپردازد. این حالات در اثر دیدن یا شنیدن یک حکایت یا یک تصویر پندآموز در انسان بوجود میآید. وی در اینباره میگوید مبحث خوف در همهی ادیان الهی جایگاه خود را دارد، این مبحث همواره در کنار مبحث رجا از راه ادیان، وارد فرهنگ مردم جهان گردیده و در بسیاری هنرها به نمود جدی رسیده است، از این گذشته خوف وارد ذهن جامعه شده و باورهای مختلفی دربارهی آن پدید آمده که همین باورها خود زائیدهی پارهای از آداب و رسوم مردم بوده است، چونان قربانی کردن و یا نذر دادن که حاصل اندیشه به رجا در اثر خوف است. بیمناک شدن انسان از شدائدی که برای او پدید میآید، دستاویزی است که او را در راه به خود آمدن و به خدا رسیدن میتواند یاری نماید، پس بیمناک شدن، راهی است برای سرکوب سرکشیهای انسان دربارهی هر چه که او را فریب میدهد، بیمناکی نتیجهی ایمان به غیب است و یقین به عقوبت اعمال در دنیای پس از مرگ (جاوید، 1388: 58) و در ادامه به داستان عاق والدین که جزو آن دسته از داستانهایی است که پردهخوانان برای مردم بیان میکردند، اشاره میشود. در این داستان سلمان فارسی که از یاران نزدیک پیامبر گرامی اسلام است؛ روزی در گذر به گورستان چشمش به گوری میافتد که از آن آتش زبانه میکشد، به نزدیک قبر میرود و صدای فرد مرده را از درون گور میشنود و چون از احوال مرده که با مادرش به وقت زنده بودن تندی میکرده و اینک به عذاب الهی گرفتار آمده، با خبر میشود؛ سلمان برای نجات روح آن جوان از عذاب، دست به دامن پیامبر (ص) و اهلبیت (ع) میشود و مادر آن جوان مرده را هم بر سر گور حاضر میکند. معصومین (ع) از مادر فرد متوفّی میخواهند که فرزندش را ببخشد و از گناه او در گذرد امّا پیرزن به دلیل آزار و اذیت بیش از حدی که فرزند در حق او روا داشته از عفو و بخشش او امتناع میورزد تا اینکه نوبت به شفاعت امام حسین (ع) میرسد و پیرزن در نهایت به ضمانت امام حسین (ع) فرزند خطاکار را عفو و موردد بخشش قرار میدهد. (همان: 60). این داستان به عاقبت بد رفتاری فرزندان به والدین و همچنین عقوبت آن اشاره میکند که مسلماً نتیجهی آن ایجاد خوف و فکر کردن به عاقبت کار، در شنونده است. از دیگر داستانهایی که در نقّاشیهای قهوهخانه زیاد به آنها پرداخته شده است، روز محشر و قیام مختار است که هر دو به نتیجهی اعمال زشت انسان در این دنیا و جهان آخرت اشاره دارند. پردهی روز محشر اثر محمّد مدبر میباشد (شکل 4-2) که در آن احوال بهشتیان و جهنّمیان را به نمایش گذاشته و نام هر دسته از انسانهای حاضر در صحنه را در کنارشان نوشته است که از آن جمله میتوان به رباخواران، با شکمهای بزرگ و سیری ناپذیرشان با نامهی اعمال در دست، ملکهی صواب و عذاب، گنهکاران با زنجیرهایی برگردنشان و در پائین تصویر، در سمت چپ انسانهایی که وارد دوزخ شدهاند و اژدهایی به نام «مار غاشیه» در حال بلعیدن آنهاست؛ اشاره نمود که همهی اینها در نیمهی پایینی پرده نقش شدهاند. در قسمت بالا و سمت راست تابلو حضرت فاطمه (س) را میبینیم که سوار بر شتر هستند و فرشتگان و ملائکه ایشان را همراهی میکنند. در جلوی ایشان دست بریدهی حضرت عبّاس و شهیدان سربریدهی صحرای کربلا و پائین پای ایشان پیامبران الهی ایستادهاند که احتمالاً این شخصیتهای بالای اثر برای شهادت در محضر عدل الهی و همچنین برای شفاعت از امّت خود حضور یافتهاند. نکتهی دیگری که لازم است به آن اشاره شود آگاهی هنرمند از تعالیم قرآنی میباشد. زیرا به تصویر کشیدن حضرت فاطمه و معصومین علیهم السلام در سمت راست و بالای تصویر میتواند اشاره به «اصحاب یمین»، و نشان دادن جهنم در سمت چپ و حرکت جهنمیان به آن سمت، اشاره به «اصحاب شمال» داشته باشد؛ که خود گواهی بر این مدعاست. در داستان قیام مختار (شکل 4-3) نیز انتقام ایشان از یاران امام حسین (ع) و نوع کشته شدن و انتقامکشی از هر کدام از ظالمان که بسته به نوع جنایت آنها دارد؛ نشان داده شده است. به هر حال دیدن این آثار به همراه نقل پر آب و تاب نقّال اثر عمیقی بر روح و جان بیننده میگذارد و او را به تعمّق و غور کردن در اعمال خود وامیدارد و نتیجهی کار را به او نشان میدهد. مردم با دیدن قیام مختار میدانند که خداوند در این دنیا هم انسان را به سزای اعمال نیک و بدش میرساند و با دیدن پردهی محشر درمییابد که ذرهای از کارهای او بیحسابرسی باقی نمیماند، و بازتاب آن در جامعه کم شدن گناه و بزه و اعمال زشتی مثل رباخواری و رواج کارهای نیک و دستگیری از بندگان خدا است. شکل 4-2. روز محشر، اثر محمد مدبر، مجموعه موزه رضا عبّاسی، (سیف، 1369: 127). شکل 4-3. دارالانتقام مختار، اثر محمد مدبر، مجموعه موزه رضا عبّاسی، (سیف، 1369: 111). یکی دیگر از داستانهای مورد توجه مردم، که سفارشدهندگان اصلی آن قصّابان بودند؛ داستان جوانمرد قصّاب است. جوانمرد قصّاب نام یک شخصیت نیمه افسانه‌ای، نیمه تاریخی، و آرامگاهی (بقعه) در نزدیکی است که در پاره‌ای از متون به او اشاره‌هایی شده‌ است. محلهی پیرامون این بقعه نیز محلهی جوانمرد قصّاب نام دارد. بعضی‌ها اعتقاد دارند این مکان، مقبرهی که جوانی از طایفهی آمل بوده که معروف به ابوالعبّاس قصّاب جوانمرد یا جوان آملی میباشد .(www.wikipedia.org) پیرامون شخصیت جوانمرد قصّاب روایت‌های متفاوتی ذکر شده ‌است. افشاری و مداینی در رساله‌ای در باب قصّابان و سلّاخان درباره او آوردهاند که روزی کنیزکی به قصابی او میرود و از جوانمرد قصّاب گوشت خواهد، امّا به هر گوشتی که جوانمرد به او می‌داد، راضی نمی‌شد. جوانمرد خشمگین شد و پول او را پس داد. کنیزک که از ملامت و آزار آقای خود می‌ترسید، گریه آغاز کرد. شاه مردان، (ع) که از آنجا می‌گذشت مشکل کنیز را دریافت و به جوانمرد گفت که به کنیز گوشت بدهد. جوانمرد که حضرت علی (ع) را نمی‌شناخت، دست خود را به علامتِ امتناع از قبول فرمان آن حضرت تکان داد. پس از آنکه حضرت رفت، قنبر به جوانمرد گفت «تو شاه مردان را نشناختی؟». جوانمرد قصّاب از شدّت ناراحتی دو چشم خود را با کارد بیرون آورد و دست خود را با ساطور از تن جدا کرد و به قنبر گفت که او را نزد علی ‌(ع) ببرد. حضرت‌علی (ع) فرمود چشمان و دست وی را در موضع خود بنهند، سپس فاتحه‌ای خواند و بر جوانمرد دمید، فوراً چشمان و دست او به حالت اول بازگشت (افشاری، مداینی، ۱۳۸۱: 52). اینکه این داستان تا چه اندازه بر اساس واقعیت است و یا افسانه و ساخته و پرداختهی ذهن و خیال انسان، تداوم آن تا به امروز باعث نامگذاری خیابان و ایستگاه مترویی در تهران به نام جوانمرد قصاب شده است. هنرمند تمام اتفاقات این داستان را در این تابلو (شکل 4-4) به صورت قاببندی شده با مهارت تمام به تصویر کشیده است از این رو مخاطب به خوبی میتواند با آن ارتباط برقرار کند. این داستان میزان ارادت جوانمرد قصّاب را به امام و رهبر زمانش نشان میدهد. ارادت او تا اندازهای بود که به دلیل عدم شناخت امیرالمومنین و بیاحترامی که به آن حضرت روا داشته بود حاضر شد دست خود را قطع کند. موضوع دیگری که از این داستان میتوان استنباط کرد نشان دادن معجزات و کرامات اهلبیت علیهم السلام میباشد و اینکه آنان به ارادهی خداوند و به واسطهی ایمان محکمشان قادر به انجام هر کاری هستند. شکل4-4. جوانمرد قصّاب، اثر فتح الله قوللر آقاسی، مجموعه موزه رضا عبّاسی، (سیف، 1369: 159). شکل 4- 5 که اثر محمّد فراهانی میباشد، تصویری از حضرت علی (ع) است که برای رهایی پیامبر از دست دشمنانشان و ممانعت از کشته شدن ایشان به دست آنها، به جای حضرت در بستر ایشان خوابیدند. این واقعه به میزان شجاعت و ایمان حضرت علی (ع) و همچنین و فاداری و فداکاری ایشان در برابر فرستادهی خدا تأکید میکند و در ضمن به مردم درس شجاعت، جوانمردی و دفاع از ارزشها را میآموزد. شکل4-5. لیله البیت، اثر محمّد فراهانی، (میر مصطفی، 1387: 123). توبهی حر نیز یکی از حکایات عبرت آموزی است که به جرأت میتوان گفت در اکثر تابلوهایی که مربوط به واقعهی عاشورا هستند قابل مشاهده است. توبه یکی از اعمالی است که در دین اسلام زیاد به آن سفارش شده و در قرآن کریم آمده است که خداوند توبه کنندهگان را بسیار دوست دارد. انسانهای توّاب کسانی هستند که اگر مرتکب گناهی شوند به خاطر عذاب وجدانی که از ارتکاب به گناه دارند از خداوند طلب بخشش مینمایند. زیرا میدانند که خداوند توبه پذیر است و به آنها وعده داده که بعد از توبه، سیئات آنها را تبدیل به حسنات مینماید چنانچه خداوند در قرآن کریم میفرمایند: «مگر کساني که توبه کنند و ايمان آورند و عمل صالح انجام دهند که خداوند گناهان آنان را به حسنات مبدّل مي کند و خداوند همواره آمرزندة مهربان بوده است» (فرقان 70). بنابراین توبه باعث بازگشت انسان به سوی خالق میباشد و امید به رحمت الهی را در دل انسان زنده نگه میدارد. بیان حکایت توبهی حر برای مردم یادآور این نکته است که خداوند حتی توبهی حر را نیز که گناه بزرگی انجام داده بود و از سر دشمنی با امام، در سپاه مقابل حضرت سیدالشّهدا ایستاده بود و شمشیر میزد را میبخشد پس نباید از رحمت خدا ناامید بود و به خاطر این ناامیدی توبه را به تعویق انداخت. همان طور که قبلا گفته شد در نمایش تعزیه و نقاشیهای قهوهخانهای لباس حر به رنگ زرد است که این رنگ مخصوص افرادی است که در بین مسیر سعادت و شقاوت حیران و سرگردان ماندهاند این رنگ در نقاشیهای قهوهخانه نماد توبه میباشد که در این تصویر نیز این رنگ را میتوان مشاهده کرد. در شکل 4-6 حر با چشمانی بسته شده توسط پارچهای سفید (که این رنگ نماد تسلیم است) و سر به زیر افکنده از شرمساری، در حالی که چکمههای خویش را به دور گردنش آویخته با کمال ادب و احترام در نهایت پشیمانی، در مقابل امام به گناهان خود اعتراف میکند و از ایشان طلب بخشش مینماید که این حالت ایستادن او نشان دهندهی توبهی واقعی است و امام نیز توبهی وی را میپذیرند و او در واپسین لحظات زندگیاش با عاقبت بخیری چشم از دنیا فرو میبندد. که این امر نهایت رأفت و بخشندگی خداوند را نشان میهد که حتی در آخرین لحظات عمر بندگان نیز توبهی آنان را میپذیرد. شکل 4-6. بخشی از تابلوی مصیبت کربلا، اثر محمّد مدبر، 1325، موزه رضا عبّاسی، (سیف، 1369: 109). تابلوی نماز حضرت زینب اثر حسن اسماعیل زاده (شکل 4-7) از جمله تابلوهایی است که به اقامهی فریضهی نماز که در دین اسلام امری واجب است و به عنوان ستون دین از آن یا شده، تاکید میورزد. نماز جزء آن دسته از عباداتی است که قبول دیگر عبادات مستلزم پذیرفته شدن آن میباشد. و در قرآن کریم آمده است «به درستی که نماز از هر کار قبیح و نابایستی باز میدارد» (سوره عنکبوت آیه 45) یعنی حقیقت نماز ، شخص نمازگزار را اصلاح میکند و از آلوده شدن به فحشاء و مُنکَر باز میدارد. اهمیت نماز تا بدانجاست که امام حسین (ع) و یارانشان در روز عاشورا در زیر بارش تیرهای دشمن آن را رها نمیکنند و به ادای آن مشغول میشوند زیرا لذت و شیرینی نماز را چشیدهاند و حاضر به ترک آن نمیباشند (شکل 3-4) حضرت علی (ع) نیز در هنگام نماز آنقدر غرق در راز و نیاز با معبود میشدند که وقتی تیری به پای مبارکشان اصابت کرده بود؛ اطرافیان تنها زمان مناسب برای در آوردن تیر را موقع نماز دیدند زیرا میدانستند که ایشان در این موقع متوجه این امر نمیشوند و درد را احساس نمیکنند. حضرت زینب (س) نیز در شب شام غریبان با وجود تحمل مصائب زیادی که در روز عاشورا بر ایشان وارد آمده بود نماز شبشان ترک نشد (شکل 4-8). در این تابلو دسته نورهایی توسط نقاش به سمت سرهای بریده و حضرت زینب تابانده شده است اشاره به «الهی» و «آسمانی» بودن این شخصیتها دارد زیرا نور در هنر اسلامی برای نشان دادن تقدّس به کار میرود، هالهی نور نقش شده در اطراف سر پیامبران و امامان که از دورهی تیموری به بعد وارد نقاشیها و نگارگریهای دورهی اسلامی شد، موید این سخن میباشد. تقدس امری است که جز در سایهی تسلیم در برابر پروردگار و اجرای فرامین او که نماز نیز یکی از این فرامین میباشد به دست نمیآید. نقل و دیدن تابلوهایی با این موضوع میزان اهمیت نماز را برای مردم روشن میسازد. شکل 4-7. نماز حضرت زینب در میدان شام، اثر حسن اسماعیل زاده، (چلیپا و رجبی، 1385: 88). به تصویر کشیدن زندگی و حکایات زندگانی حضرت علی(ع) نیز دستمایهی کار نقاشان قهوهخانهای بود که مردم نیز آن را میپسندیدند و نقل آنها در زورخانهها نیز معمول بود. یکی از این حکایات، داستان یتیمنوازی حضرت علی (ع) و کمک به یتیمان است که قسمتی از شکل 4-8 به این موضوع اختصاص یافته است. در این تابلو به داستان زن بیوهای اشاره شده که شوهر او در یکی از جنگهایی که حضرت علی (ع) در آن شرکت داشتند، در سپاه مقابل ایشان حضور داشته و کشته میشود. حضرت به صورت ناشناس به خانهی این زن رفته و برای او و فرزندان یتیمش نان طبخ میکنند و بچهها را بر روی دوش خود نشانده و با آنها بازی میکنند. این کار ایشان نشان میدهد که حضرت حتی از خانوادهی دشمنان خود نیز غافل نبودند و گناه کسی را به پای دیگری نمینوشتند. نقل این دست حکایات، توجه به یتیمان و کمک به آنها را در بین مردم رواج میدهد و مانع از فراموش شدن این افراد در جامعه میشود. شکل 4-8. بخشی از زندگانی پر افتخار حضرت علی، اثر حسین همدانی، موزه رضا عبّاسی، (سیف، 1369: 171). غرض از بیان و تحلیل تابلوهای مذکور از نظر مضمون و موضوع پاسخ به این سوال بود که نقل و کشیدن این داستانها چه تأثیری بر روی عامهی مردم داشت؟ همانطور که در طول تحقیق نیز اشارات کوتاهی به این قضیه شد؛ این عناصر ریشه در سنّت و هویت اسلامی- شیعی، ایران داشته و سبب درک و ارتباط عمیقتر و بیشتر عامه مردم با روایتهای مذکور و عشق آنان به امامان معصوم میگردید و حس میهندوستی و دفاع از ارزشها را درآنان تقویت میکرد و هویت کمرنگ شده و یا از دست رفتهی مردم را به آنان بازمیگرداند و به آنها دربارهی، تاراج رفتن فرهنگ غنی و اعتقاداتشان به دست عوامل خارجی و داخلی تذکر میداد. نتیجهگیری نقاشان قهوهخانهای تحت شرایط خاص زمان خود یعنی دورانی که استبداد و ظلم در جامعهی ایرانی بیداد میکرد شروع به کار نمودند و آثار خود را به صورت عناصر نمادینی تصویر میکردند که هر کدام از آنها معنی خاصی را به ذهن بیننده متبادر مینمود برای مثال رنگ سبز، رنگ اهل بیت و نماد طهارت و پاکی، شیر مظهر قدرت و اقتدار و رنگ سیاه نماد عزاداری است. با توجه به سوال اول تحقیق در مورد ریشهی استفاده از نمادهای شیعی در نقّاشی قهوهخانه و اینکه به چه زمانی باز میگردند و شامل چه عناصری هستند؟ بررسی های انجام شده گواه بر این است که دورهی آلبویه اولین دورهای است که در آن بستر مناسبی از نظر فرهنگی برای ورود عناصر شیعی به هنر ایرانی فراهم شد و در معماری این دوره حضور این عناصر به صورت بارز دیده میشود. بنابراین هنر شیعی وجود خود را وامدار این حکومت شیعی مذهب میباشد. اما در مورد عناصر شیعی در نقاشی میتوان گفت که، در نگارگری دورهی تیموری بود که عناصر شیعی وارد نقاشی شدند و چیزی به نام هنر شیعی را باید در این دوره جستجو کرد. زیرا حکام این دوره، برای مشروع نشان دادن حکومت خود، از هنر شیعی حمایت میکردند و در مورد قسمت دوم سوال اول، باید گفت که نمادهای هنر شیعی شامل دو دسته نمادهای تصویری و غیر تصویری هستند که نمادهای غیرتصویری ما شامل عناصری میشد که به واسطهی دیدن یا شنیدن یک شیء و یا کلمه، به ذهن بیننده خطور میکرد مثل قیام مختار که یک انسان شیعی با دیدن تابلوی آن به یاد شعار معروف او یعنی یا لثارات الحسین میافتد. و این شعار چیزی نیست که بتوان آن را به تصویر کشید. بنابراین این شعار به نماد خونخواهی و قیام شیعی بدل شده است. در قسمت نمادهای تصویری که شامل عناصر قابل مشاهده در تابلوها هستند نیز آنچه بیشتر از همه جلب توجه میکند عنصر رنگ است. بسیاری از این رنگها در فرهنگ ایرانی اسلامی دارای معانی خاصی می باشند که بعدها با ورودشان به هنر شیعی استحاله یافتند و مفهومشان با توجه به ارزش های مذهبی شیعه و وقایع کربلا برای شیعیان دچار تغییراتی شدند و بار معنایی ویژه ای یافتند. در مورد دیگر نمادهای تصویری، پس از بررسی تک تک عناصری که به ذهن نگارنده خطور کرد؛ این عناصر به سه دستهی رنگها، حیوانات و اشیاء دستهبندی شدند و مورد بررسی قرار گرفتند که نتیجهی حاصله نشان داد که بعضی از این عناصر بعد از گذشت زمان در جامعهی ایرانی و در میان عامهی مردم شیعه مذهب آن نمادی شیعی محسوب میشوند مثل رنگ سبز که نشانهی سیادت است و یا دست بریده که نماد پنجتن میباشد. اما برخی دیگر مثل کبوتر و یا رنگ سفید را نمیتوان به طور کامل نماد شیعی به شمار آورد. برای پاسخ به سوال دوم تحقیق که دربارهی تاثیر نقاشیهای مذهبی قهوه خانه ای بر روی عامهی مردم بود؛ فصل جداگانهای به این موضوع اختصاص یافت که در نهایت به این نتیجه رسیدیم که این نقشها ذهنی بوده و ریشه در سنت و هویت اسلامی- شیعی ایران دارند و سبب درک و ارتباط عمیقتر و بیشتر عامهی مردم با روایتهای مذکور و عشق آنان به امامان معصوم میگردید و حس میهندوستی و دفاع از ارزشها و اعتقادات را در آنان تقویت مینمود. تردیدی نیست که بازخوانی و درک مفهوم عاشورایی و نمادین نقاشیهای قهوهخانهای در زمانهای مختلف میتواند نقش اساسی در تداوم و پویایی فرهنگ شیعی داشته باشد. پینوشت 1. منتشا به چوبدستی نقال گفته میشود که موقع نقالی آن را در دست میگیرد و از حرکات آن برای هیجان بخشیدن به کار خود استفاده مینماید و در داستانهای حماسی از آن به عنوان شمشیر بهره میبرد. 2. ولش، آنتونی (1385)، نگارگری و حامیان صفوی، ترجمه روح الله رجبی، تهران: انتشارات فرهنگستان هنر. 3. کارگردان تعزیه 4. یکی از شخصیتهایی است که در پردههای عاشورایی زیاد به چشم میخورد. 5. تعالی یافته و مقدس. منابع - آبادی، علی. (1361)، پژوهشی در تعزیه و تعزیه خوانی، مجله هنر، شماره 2، ص 156- 173. - آدمیت، فریدون. (1354)، امیر کبیر و ایران، چاپ اول، تهران: خوارزمی. - آزاد ارمکی، تقی. (1384)، پاتوق و مدرنیتهی ایرانی، چاپ اول، تهران: لوح فکر. - آریانپور، امیرحسین. (1380)، جامعه شناسی هنر، تهران: نشر گستره. - آژند، یعقوب. (1381)، از کارگاه تا دانشگاه، تهران: انتشارات دانشگاه تهران. _________ (1385)، نمایش در دوره صفوی، تهران: فرهنگستان هنر. - آموزگار، ژاله. (1387)، زبان، فرهنگ و اسطوره، چاپ 2، تهران: معین. - آنهماری، شیمل و ساسک، پرسیلا. (1382)، ارزشهای رنگ در هنر و ادبیات ایران، مترجم: مریم میر احمدی، نامه انجمن، شماره 12، ص 40- 58. - آیت اللهی، حبیب الله و شیرازی، علی اصغر. (1386)، شمایلسازی و شمایلآفرینی، فصلنامه نگره، شماره 4، ص 13- 28. - آیت اللهی، حبیب الله. (1377)، هنر رنگ، کیهان فرهنگی، ، شماره 144، ص 44- 51. - آیدنلو، سجاد. (1388)، مقدمهای بر نقالی در ایران، پژوهشنامه زبان و ادب فارسی، سال سوم، شماره 4،ص 35-64. _________ (1390)، ویژگیهای روایت و طومارهای نقالی ، مجله شعرپژوهی، شماره 7. - اپلی، ارنست. (1371)، رویا و تعبیر رویا، تهران: بی نا. - احمدی، بابک. (1383)، آفرینش و آزادی، چاپ 3، تهران: مرکز. _________ (1384)، ساختار و تاویل متن، تهران: مرکز هقتم. - اسکندری، کریم. (1387)، گفت و گو با محمد فراهانی، آیینه خیال، شماره 10، ص 40-42. - اسماعیلپور، ابوالقاسم. (1377)، اسطوره بیان نمادین، چاپ اول، تهران: سروش. - اعظم زاده، محمد. (1386)، پیوند نقاشان خیالی ساز (قهوهخانهای) با ادبیات، فصلنامه علامه، شماره 13، ص 55-72. ____________ (1392)، واژهنامه عمومی هنر، تهران: انتشارات سیمای دانش آذر. - افروغ، محمد. (1390)، مضامین و عناصر شیعی در هنر عصر صفوی با نگاهی به هنر قالی بافی، نگارگری و فلزکاری، مطالعات ایرانی، دانشکده ادبیات و علوم انسانی دانشگاه شهید باهنر کرمان، سال دهم، شماره 20، ص 25- 52. - افشاری، مرتضی. (1386)، خیالی نگاری، پایهگذار شمایلنگاری به مفهوم امروزین، کتاب ماه هنر، شماره 108، ص 38- 44. - افشاری، مهران و مداینی، مهدی. (۱۳۸۱)، در بیان کار سلاّخان و قصّابان، در چهارده رساله در باب فتوّت و اصناف، تهران: نشر چشمه. - افضلطوسی، عفّتالسّادات و حسنپور، مریم. (1391)، نقش نمادهای آیینی و دینی در نشانههای بصری گرافیک معاصر ایران، مطالعات ملی، شماره 49، ص 135- 162. - افهمی، رضا و شریفی مهرجردی، علی اکبر. (1389)، نقاشی و نقاشان دورهی قاجار، کتاب ماه هنر، شماره 148، ص 24-33. - الهی، محبوبه. (1377)، تجلّی عاشورا در هنر ایران، مشهد: بنیاد پژوهشهای اسلامی آستان قدس رضوی. ________ (1383)، عاشورا در نقاشی ایرانی، رشد آموزش هنر، شماره3، ص 14- 19. - الیاده، میرچا، ( 1375)، دینپژوهی، ترجمه بهاء الدّین خرّمشاهی، تهران: پژوهشگاه علوم انسانی و مطالعات فرهنگی. - انصاری، مرجان. (1380)، عصر طلایی هنر ایران بعد از اسلام، گلستان قرآن، 1380، شماره 67، ص 21- 26. - انصافپور، حسین، (1374)، فرهنگ کامل فارسی، چاپ دوم، تهران: زوار. - ایتن، جوهانز. (1369)، کتاب رنگ، ترجمه دکتر محمدحسین حلیمی، چاپ سوم، تهران: سازمان چاپ و انتشارات وزارت فرهنگ و ارشاد اسلامی. - بلخاری، حسن. (1390)، حکمت و تاویل رنگها در هفت پیکر نظامی، گزارشگر: حورا، نژاد صداقت، کتاب ماه ادبیات، شماره163، ص 109- 117. - بلوردی، طیبه. (1387)، روانشناسی رنگ و آثار تربیتی آن از منظر قرآن کریم، کوثر، شماره 27، ص 92- 102. - بلوكباشي، علي. (1375)، قهوه‌خانه‌هاي ايران، تهران: دفتر نشر پژوهشهاي فرهنگ. ___________ (1380)، شمایل نگاری در حوزه هنرهای عامه، کتاب ماه هنر، شماره 31 و 32، ص 3- 7. - بهار، مهرداد. (1376)، جستاری چند در فرهنگ ایران، چاپ 3، تهران: فکر روز. - بهبودی، هدایت الله. (1371)، ادبیات در جنگهای ایران و روس، تهران: حوزه هنری. - بهزادیوند وهجردی، حسین. (1384)، طنز و طنزپردازی در ایران، چاپ اول، تهران: نشر صندوق. - بوذری، علی. (1389)، شمایل پیامبر در کتابهای چاپ سنگی دوره قاجار،فرهنگ مردم، شماره 35و 36، ص 127-148. - بيضائي، بهرام. (1383)، نمايش در ايران، چاپ چهارم، تهران: روشنگران و مطالعات زنان. - بیهقی، ابوالفضل. (1376)، تاریخ بیهقی، به کوشش خلیل خطیب رهبر، چاپ ششم، تهران، انتشارات مهتاب. - پارسا، حمید (1373)، نماد و اسطوره در عرصه توحید و شرک، قم: اسراء. - پارساپور، زهرا. (1390)، نماد عرفانی «آب» و «عطش» در واقعه عشورا بنابر گزارش دو منظومه عرفانی، دو فصلنامه علمی – پژوهشی ادبیات عرفانی دانشگاه الزهرا، سال دوم شماره 4، ص 8- 28. - پاکباز، رویین. (1383)، نقاشی ایران از دیروز تا امروز، تهران: انتشارات سیمین و زرین. _________ (1379)، نقاشی ایران از دیروز تا امروز، تهران: انتشارات سیمین و زرین. _________ (1381)، دایره المعارف هنر، تهران: فرهنگ معاصر. _________ (1387)، نقاشی ایران از دیرباز تا امروز، چاپ هفتم، تهران: زرین و سیمین. - پرهام، سیروس. (1371)، دستبافتهای عشایری و روستایی فارس، ج 2، تهران: امیرکبیر. - پورنامداریان، تقی. (1368)، رمز و داستانهای رمزی در ادب فارسی، انتشارات علمی و فرهنگی، چاپ سوم. - ترابی، ارکیده. (1390)، بررسی آثار چاپ سنگی علیقلی خویی در کتاب عجایب المخلوقات قزوینی، کتاب ماه هنر شماره 156، ص 30- 39. - تفضلی، احمد. (1376)، تاریخ ادبیات ایران پیش از اسلام، به کوشش ژاله آموزگار، چاپ اول، تهران: سخن. - تقوی، لیلا. (1390)، نقالی و نقاشی قهوهخانهای چگونگی شکلگیری و تعامل، رشد آموزش هنر، دوره هشتم، شماره 25، ص 10- 14. - تودوآ، ماگالی. (1377)، از پانزده دریچه (نگاهی به فردوسی و شاهنامه او)، زیر نظر محمد کاظم یوسف پور، چاپ اول، گیلان: دانشگاه گیلان. - جاوید، هوشنگ. (1388)، مسئله خوف (بیمناکی) در هنرهای آئینی ایران، فصلنامه تخصصی تئاتر صحنه، شماره 68، ص 57- 60. - جعفريان،رسول. (1377)، تاريخ تشيّع در ايران از آغاز تا قرن 7 هجري، چاپ دوّم، تهران: شركت چاپ و نشر سازمان تبليغات اسلامي. - جلالی، رضا. (1382)، هر کاریکاتور یک فیلم کوتاه، نشریه شرق، شماره 4، ص 21- 30. - جلیلنیا، آزرمیدخت. (1374)، شمایل اهل بیت، نوشته ماریا ویتوریا فانتا، نشر دانش، سال 15، شماره 3، ص 69-71. - جلیلیان، قهرمان. (1392)، نقش آلبویه در توسعه فرهنگ شیعی، پژوهشهای علوم انسانی دانشگاه اصفهان، سال چهارم، شماره 21، ص 119- 132. - جوادی، حسن. (1384)، تاریخ طنز در ادبیات فارسی، چاپ اول، تهران: کاروان. - چلیپا، کاظم و رجبی، علی. (1385)، نقاش مکتب قهوهخانه، ترجمه: مهدی افشار، تهران: چاپ و نشر نظر. - چلیپا، کاظم و گودرزی، مصطفی و شیرازی، علی اصغر. (1390)، تاملاتی درباره موضوعات ملی و مذهبی در نقاشی قهوهخانهای، نگره، شماره 18، ص 68-81. - چلکووسکی، پیتر. (1356)، تعزیه بومی پیشرو، ترجمه: داوود خاتمی، تهران: عملی- فرهنگی. - چیت سازان، امیرحسین و رحیمی، محمد. (1391)، تاثیر سیاست در هنر پیکرهنگاری دوره قاجار، مطالعات ایرانی، شماره 21، ص 69- 90. - حجت، مهدی. (1384)، تشیّع و تاثیر آن بر هنر، شیعهشناسی، شماره 11، ص 189- 212. - حجتی، محمدامین. (1383)، اثر تربیتی رنگ، قم: جمال. - حسنلی، کاووس و احمدیان، لیلا. (1386)، کارکرد رنگ در شاهنامه فردوسی (با تکیه بر سیاه و سفید)، ادبپژوهی، شماره 2، ص 143- 166. - حسنلی، کاووس و صدیقی، مصطفی. (1386)، نگاهی به هفت پیکر از دیدگاه نمادگرایی در پوشش صوفیه، دانشگاه شیراز، شماره 39، ص 22- 26. - حسینی تربتی، ابوطالب. (1342)، تزوکات تیموری، تهران: اسدی. - حسینیراد، عبدالمجید. (1381)، مبانی هنرهای تجسمی (قسمت دوم)، چاپ دوم، تهران: چاپ و نشر کتابهای درسی ایران. - حسینی راد، عبدالمجید و عزیز زادگان، محبوبه. (1390)، تاثیر تعزیه بر دیوارنگاری مذهبی دوره قاجار، پژوهشنامه هنرهای دیداری، شماره اول، ص 31- 44. - حقیقت، عبدالرفیع. (1367)، تاریخ عرفان و عارفان ایرانی، جلد سوم، تهران: چاپ کومش. - حقیقی، شهین. (1386)، جستاری در تعزیه و نعزیه نویسی در ایران، کتاب ماه ادبیات، شماره 10، پیاپی 124، ص 5- 25. - حمیدی، منصور. (1378)، محرّم منشا مردمیترین هنر ایرانی، کتاب ماه هنر، شماره7، ص 29-31. - حنفی، حسن. (1384)، گونهگونی رنگ در قرآن کریم، ترجمه مسعود انصاری، گلستان قرآن، شماره 204، ص 51- 58. - خانسالار، زهرا. (1386)، تصویرنگاری در هنر عامیانه، فصلنامه فرهنگ مردم، سال پنجم، شماره 21 و 22، سيد احمد وكيليان، ص 55- 63. - خبری، محمد علی و انصاری، مجتبی. (1384)، جایگاه قهوهخانه در هنر ایران، مطالعات هنر اسلامی، سال اول، شماه2، ص 91- 104. - خسرویفر، شهلا و چیت سازان، امیرحسین. (1390)، بررسی نماد نقش پرنده در قالیهای موزه فرش ایران، پژوهش هنر، سال اول، شماره 2، ص 29-43. - خواندمیر. (غیاث الدّین بن همام الدّین حسینی)، (1353)، تاریخ حبیب السیر فی اخبار افراد بشر، مقدّمه جلال الدّین همایی، زیر نظر محمّد دبیر سیاقی، تهران: خیام. - دادگر، مجید. (1384)، هنرهای کاربردی: مفاهیم رنگ در ملل (قسمت چهارم)، تندیس، شماره 47، ص 20- 20. - دادور، ابوالقاسم. (1385)، درآمدی بر اسطورهها و نمادهای ایران و هند در عهد باستان، تهران، دانشگاه الزهرا. - دانشور، هوشنگ. (1351)، صنعت چاپ، چاپ اول، تهران: سازمان جغرافیایی نیروهای مسلح. - دبیری نژاد، بدیع ا... (1357)، گوشههایی از فرهنگ و هنر صفوی، مشهد: نشریه دانشکده الهیات و معارف اسلامی ، ، ص 26- 27. - دهخدا، علی اکبر. (1349)، لغتنامه دهخدا، تهران: انتشارات موسسه لغتنامه دهخدا. ____________ (1377)، لغتنامه، چاپ دوم، تهران: انتشارات دانشگاه تهران. - دورانت، ویل. (1388)، تاریخ تمدن، مشرق زمین، گاهوارهی تمدن، ترجمه ا. ح. آریانپور، جلد سوم. - رازی، امین احمد. (1378)، تذکره هفت اقلیم، تصحیح سید محمد رضا طاهری، ج 2، تهران: سروش. - رازی، نجم الدّین. (1365)، مرصاد العباد، به اهتمام محمد امین ریاحی، تهران: انتشارات علمی و فرهنگی. - همدانی، رشیدالدّین فضلا.... (1373)، جامع التواریخ، به اهتمام محمد روشن و مصطفی روشن، تهران: نشر البرز. - ریوفراری، آنا اولیور. (1371)، نقاشی کودکان و مفاهیم آن، تهران: دستان. - زاده محمدی، علی. (1388)، کاربردهای موسیقی درمانی در روانپزشکی، پزشکی و روانشناسی، تهران: انتشارات اسرار دانش. - زوار، علی. (1390)، تشیّع در دوره آل بویه، رشد آموزش تاریخ، دوره دوازدهم، شماره 43، ص 22- 24. - ساریخانی، مجید. (1384)، نقاشی قهوهخانهای در دوره قاجار، وقف میراث جاویدان، شماره 50، ص 114- 120. - ساطعی، عشرت. (1372)، آثار روانی رنگها، ،، ص 36- 41. - سان، هوارد و دورتی. (1378)، زندگی با رنگ، تهران: موسسه فرهنگی انتشاراتی حکایت. - سپنتا، ساسان. (1380)، شاهنامهخوانی و نقالی، تک درخت (مجموعه مقالات هدیه دوستان و دوستداران به محمد علی اسلامی ندوشن)، تهران: آثار و یزدان. - ستاری، جلال. (1372)، مدخلی بر رمز شناسی عرفانی، تهران: نشر مرکز. - سخنپرداز، کامران، امانی، حجت ا... (1387)، نقاشی پشت شیشه: ویژگیها و تاثیرگذاریها، آینه خیال، شماره 10، ص 26- 34. - سرلو، خوان ادواردو. (1389)، فرهنگ نمادها، ترجمه مهرانگیز اوحدی، تهران: انتشارات دستان. - سعیدیان، عبدالحسین. (1376)، فرهنگ مصور مختصر چهار زبانه هنر نقاشی و آثار نقاشان جهان، تهران: انتشارات علم و زندگی و انتشارات پیکان. - سیف، هادی. (1369)، نقاشی قهوهخانه، مترجم: کلود(سیروس) کرباسی، تهران: وزارت فرهنگ و آموزش عالی- سازمان میراث فرهنگی کشور اداره کل موزههای تهران. ________ (1371)، نقاشی پشت شیشه، تهران: انتشارات صدا و سیمای جمهوری اسلامی ایران. - شایسته فر، مهناز. (1386)، حضور واقعه عاشورا در نقاشی دوران قاجار، فصلنامه نگره، سال سوم، شماره 5، ص 5- 18. __________ (1384)، هنر شیعی، تهران: انتشارات موسسه مطالعات هنر اسلامی. __________ (1389)، حضور واقعه عاشورا در نگارگری صفوی و قاجار، کتاب ماه هنر، شماره 15، ص 82- 87. ___________ (1381)، بررسی محتوایی کتیبههای مذهبی دوران تیموریان و صفویان، علوم انسانی دانشگاه الزهرا، شماره 43، ص 62- 111. ___________ (1386)، مقام و موقعیت امام رضا در تزئینات کتیبهای معماری اسلامی با تاکید بر حرم مطهر امام رضا (ع)، کتاب ماه هنر، شماره 103 و 104، ص 22- 32. - شایگان، داریوش. (1382)، آئین هندو و عرفان اسلامی، جمشید ارجمند، تهران: فرزان روز. - شرار، هانی. (1380)، نظری بر یک تقسیمبندی (کاریکاتور)، کتاب ماه هنر، شماره 33 و 34، ص 80- 87. - شریعت، زهرا. (1387)، خط نگارههای قرآنی در قالی بافی فلزکاری دوره صفوی، ماه هنر، شماره 120، ص 44- 55. - شریفزاده، عبدالمجید. (1375)، تاریخ نگارگری در ایران، تهران: حوزه هنری. - شمیسا، سیروس. (1381)، انواع ادبی، چاپ 9، تهران: فردوس. - شمیم، علی اصغر. (1375)، ایران در دوره سلطنت قاجار، چاپ هفتم، تهران، نشر مدبر. - شهری، جعفر. (1369)، تاریخ اجتماعی تهران در قرن سیزدهم، چاپ دوم، تهران: موسسه خدمات فرهنگی رسا. - شهیدی، عنایت الله. (1380)، پژوهشی در تعزیه و تعزیهخوانی از آغاز تا پایان دوره قاجار در تهران، چاپ اول، تهران: دفتر پژوهشهای فرهنگی با همکاری کمیسیون ملی یونسکو در ایران. ________ (1376)، تهران قدیم، جلد2، چاپ2، تهران: معین. - شوالیه، ژان و گربران، آلن. ( 1385)، فرهنگ نمادها، ترجمه سودابه فضایلی، جلد چهارم، تهران: انتشارات جیحون. ________________ ( 1378)، فرهنگ نمادها، ترجمه سودابه فضایلی، جلد اول، تهران: انتشارات جیحون. - صبّاغ پور، طیبه و شایستهفر، مهناز. (1389)، بررسی نقشمایه نمادین پرنده در فرشهای صفویه و قاجار از نظر محتوا و شکل، نگره، شماره 14، ص 38- 49. - صفایی، علی و درویشعلی پور آستانه، لیلا. (1390)، ارتباط طنز ترسیمی و کلامی در مطبوعات دورهی قاجار، پژهش هنر، شماره اول، ص 67-75. - صفری، جهانگیر و زارعی، فخری. (1389)، بررسی عنصر رنگ در دیوان خاقانی شروانی، مطالعات زبانی بلاغی، شماره 2، ص 81- 108. - طالش عزیزی، محمدباقر. (1381)، نگاهی به سیاست مذهبی آلبویه، رشد آموزش تاریخ، سال چهارم، شماره 11، ص 32- 37. - طاهری، غلامعلی. (1372)، نقاشی قهوهخانه، نشریه هنر معاصر، ماهنامه هنرهای تجسمی، شماره1، ص 18-22. - طاهری خسروشاهی، محمد. (1390)، ادبیات پایداری در شعر قاجار، مطالعات ملی، سال دوازدهم، شماره 46، ص 133- 156. - عابدینپور، وحید و سمائی، معصومه. (1389)، علل تحول خوشنویسی و پیوند آن با هویت ایرانی در دورهی تیموری، تاریخ اسلام و ایران دانشگاه الزهرا، سال بیستم، دوره جدید شماره 8، پیاپی 9، ص 55- 86. - عارف پور، فاطمه. (1391)، شاه طهماسب صفوی و حمایت از هنرها، کتاب ماه هنر، شماره 168، ص 92- 97. - عزیززاده، قربان. (1378)، محرّم در مکتب نقاشی قهوهخانه، کتاب ماه هنر، سال اول، شماره7، ص 9- 10. - عزیزی، علی. (1387)، رمزاندیشی در شبیهخوانی، مجله تئاتر، شماره 42 و 43، ص 98- 115. - عسگری، فاطمه و اقبالی، پرویز. (1391)، تاثیر نقاشی قهوهخانهای در ساختار اعلانهای عاشورایی، جلوه هنر، شماره 7، ص 41- 57. - عطار نیشابوری، فریدالدّین، (1383)، منطقالطیر، تصحیح محمدرضا شفیعی کدکنی، تهران: سخن. - فدوی، سید محمد. (1386)، تصویرسازی در عصر صفوی و قاجار، تهران: موسسه انتشارات و چاپ دانشگاه تهران. - فرامرزیها، آزاده و نجدا حمدی، تارا. (1387)، تاثیر هنر موضوعی بر بیان اعتراضات اجتماعی، صحنه، شماره 59 و 60، ص 16- 19. - فرخزاد، پوران. (1386)، مهره مهر، تهران: انتشارات نگاه. - فرزان، ناصر. (1375)، رنگ و طبیعت، تهران. - فرهمند بروجنی، حمید. (1386)، رنگ در سنت اسلام (نگاهی بر کتاب حس وحدت)، کتاب ماه هنر، شماره 111 و 112، ص 62- 66. - فکوهی، ناصر. (1390)، انسان شناسی هنر: زیبایی، قدرت و اساطیر، تهران: نشر ثالث. - فلدمن، ادموند بورک. (1387)، تنوع تجارب تجسمی، ترجمه پرویز مرزبان، تهران: سروش. - فلسفي، نصرالله. (1375)، ‌زندگي شاه عبّاس اوّل، جلد سوّم، تهران: انتشارات علمي. - فلور، ویلم. (1381)، نقاشی و نقاشان دوره قاجار، ترجمه یعقوب آژند، تهران: انتشارات ایل شاهسون بغدادی. - فیاضی، محمد انور و جباری، محمدرضا. (1390)، نمادهای اجتماعی شیعه در عصر حضور (نمادهای زبانی)، تاریخ در آینهی پژوهش، شماره 29، ص 137- 164. - قادرنژاد، مهدی. (1389)، بررسی نمادهای اساطیری و شیعی در هنرهای تجسمی دورهی پهلوی ایران، استاد راهنما: سید رسول موسوی حاجی، دانشگاه هنر و معماری دانشگاه سیستان و بلوچستان. - قاسمی، حامد. (1384)، قهوهخانهها، نقاشی، نقالی، پیام بهارستان، 1384، شماره 47، ص 14- 19. - قاضیزاده، خشایار. (1385)، ویژگیهای شمایل حضرت ابوالفضل العبّاس (ع) در آثار قهوهخانهای، فصلنامه نگره، شماره 2و3، ص 52- 65. - قزوینی رازی، عبدالجلیل. (1385)، نقض، تصحیح محدث ارموی، تهران: انجمن آثار ملی. - قلیزاده، خسرو، (1387)، فرهنگ اساطیر ایرانی بر پایه متون پهلوی، شرکت مطالعات نشر کتاب پارسه، تهران. - کارکیا، فرزانه. (1375)، رنگ، بهرهوری و نوآوری، چاپ اول، تهران: انتشارات دانشگاه تهران. - کاشانی، عبد الرزاق.(1376)، اصطلاحات الصوفیه، ترجمه و شرح محمدعلی مودودلاری، به کوشش گل بابا سعیدی، چاپ اول، تهران: انتشارات حوزه هنری. - کاشفی سبزواری، حسین. (1350)، فتوت نامه سلطانی، به اهتمام محمدجعفر محجوب، تهران: انتشارات بنیاد فرهنگ ایران. - کامرانی، بهنام. (1379)، رمزشناسی نقاشیهای معراج، سایه طوبی، اولین مقالات دوسالانهی نقاشی جهان اسلام، تهران: موزه هنرهای معاصر. - کاووسی، ولیا... (1387)، زمینههای توسعهی هنر در دورهی تیموریان، آیینه خیال، شماره 12، ص 24- 27. - کرمر، جوئل. ل، (1375)، احیای فرهنگی در عهد آلبویه، ترجمه محمد سعید حنایی، تهران: مرکز نشر دانشگاهی. - کلانتری، منوچهر. (1352)، رزم و بزم شاهنامه در پردههای بازاری"قهوهخانهای"، هنر و مردم، شماره134، ص 2- 15. - کوپر، جی سی. (1386)، فرهنگ مصور نمادهای سنتی، ترجمه ملیحه کرباسیان، تهران: نشر نو. ___________ (1379)، فرهنگ مصور نمادهای سنتی، ترجمه ملیحه کرباسیان، تهران: فرشاد. - کوثری، مسعود. (1390)، هنر شیعی در ایران، جامعه شناسی هنر و ادبیات، سال سوم، شماره 1، دانشكده علوم اجتماعي دانشگاه تهران، ص 7- 36. - گلی زواره، غلامرضا. (1382)، از مرثیه تا تعزیه، قم: حسنین علیهم السلام. - گولد، جولیوس و ل. کولب، ویلیام، (1376)، فرهنگ علوم اجتماعی، تهران: مازیار. - لوچر، ماکس. (1378)، روانشناسی و رنگها، ترجمه نغمه صفاریان، تهران: حاکمیت. - لوشر، ماکس. (1381)، روانشناسی رنگها، ترجمهی ویدا ابی زاده، چاپ هجدهم، تهران: درسا. ________ (1384)، روانشناسی رنگها، ترجمهی ویدا ابی زاده، چاپ بیستم، تهران: درسا. ________ (1375)، روانشناسی رنگها، تهران، مترجم. - محجوب، محمّدجعفر. (1361)، پژوهشی در تعزیه و تعزیه خوانی، فصلنامه‌ هنر، شماره2، ص 156- 173. _____________ (1382)، ادبیات داستانی عامیانه و تاثیر آن بر ادبیات داستانی کودکان، ادبیات عامیانهی ایران، به کوشش حسن ذوالفقاری، چاپ اول، تهران: چشمه. ____________ (1382 الف)، مطالعه در داستانهای عامیانه فارسی، ادبیات عامیانه ایران. - محسنینیا، ناصر و امیریفر، عاطفه. (1391)، رمزشناسی اسطورهای رنگها و اعداد در داستان رستم و اسفندیار، مطالعات ایرانی،شماره 22، ص 57- 82. - محمدزاده، مهدی. (1386)، نشانهای مصور و تقدیس قدرت در عصر قاجار، گلستان هنر، شماره 8، ص 61- 68. - . (1352)، نگاهي به تاريخ نمايش درايران، ، ص 19- 25. - مدرسی، جواد.(1387)، نقاشی قهوهخانه، بررسی یک پارادوکس، آینه خیال، شماره 10، ص 22-25. - مراثی، محسن و نظری، مریم. (1385)، سیر تحول مصورسازی کتب و نشریات به شیوه چاپ سنگی، نگره، شماره2و 3، ص 66- 83. - مرادی شورچه، مهدی و افشاری، مرتضی. (1387)، تاثیر تصاویر چاپ سنگی بر نقاشی معاصر ایران، فصلنامه نگره، شماره 7، ص 30- 49. - مستوفی قزوینی، حمدا... ابی بکر، (1339)، تاریخ گزیده، به اهتمام دکتر عبدالحسین نوابی، تهران: امیرکبیر. - مشکور، محمد جواد. (1357)، فرهنگ تطبیقی عربی با زبانهای سامی و ایرانی، تهران: بنیاد فرهنگ ایران. - ملک پور، جمشید. (1366)، سیر تحول مضامین در شبیهخوانی (تعزیه)، واحد فوق برنامه، تهران: بخش فرهنگی جهاد دانشگاهی. - مهدینژاد، کمالالدّین. (1386)، نقش مربع در معماری اسلامی، گلستانه، شماره 86، ص 43- 44. - موسوی، سیامک. (1382)، نقل و نقالی (سید مصطفی سعیدی و روایتهایش)، چاپ اول، خرم آباد: افلاک. - میت فورد، میراندا بروس. (1388)، فرهنگ مصور نمادها و نشانهها در جهان، ترجمه ابوالقاسم دادور و زهرا تاران، تهران: کلهر. - میرزایی مهر، علی اصغر. (1386)، نقاشی بقاع متبرکه در ایران، تهران: فرهنگستان هنر. - میرشکرایی، محمد. (1385)، شاهنامهخوانی از دید مردمشناسی (نظری به تاریخچه شاهنامهخوانی)، شاهنامهخوانی، دفتر اول. - میر مصطفی، حسین. (1387)، نقاشی در قهوه خانه، تهران: سیمای کوثر. - نادعلیان، احمد و هوشیار، مهران. (1387)، نقش های عاشورایی، رهپویه هنر، دوره دوم، شماره 5، ص 28- 37. - ناعمی، زهره. (1388)، نمادهای دینی در شعر شیعی (قرن اول تا پنجم هجری) مطالعه موردی امام علی (ع) و امام حسین(ع)، مطالعات تاریخ اسلام، شماره3، ص 127- 146. - نساجی زواره، اسماعیل. (1387)، رنگ سبز رنگ تعلق و آفرینش، درسهایی از مکتب اسلام، سال 43، شماره 570، ص 57- 63. - نصرتی، مسعود. (1385)، نگارههای نمادین در نمد پیشینهی تاریخی، کتاب ماه هنر، شماره 93و 94، ص 118- 128. - نطنزی، معین الدین. (1336)، منتخب التواریخ، به تصحیح ژان اوبن، تهران: کتابفروشی خیام. - نفیسی، سعید. (1352)، صعنت چاپ مصور در ایران، پیام نو، شماره 5. - نوروزی، محمدرضا و ترابی، ارکیده. (1385)، مشروطه دایرهای دوباره از پیوستن و گسستن، حرفه هنرمند، شماره 18، ص 2-11. - نوری، محمد. ( 1385)، اخلاق و عرفان تمثیلی: بررسی اسب به عنوان یک نماد معنوی، اخلاق، سال اول، شماره4، ص 57- 87. - نیکوبخت، ناصر و قاسم زاده، سید علی. (1384)، زمینههای نمادین رنگ در شعر معاصر ( با تاکید و تکیه بر اشعار نیما، سپهری، موسوی گرمارودی)، شماره 23، ص 209- 238. - هاشمی فشارکی، شادی. (1390)، بررسی تطبیقی تصاویر چاپ سنگی شاهنامه در دوره قاجار و نسخههای مشابه هندی، فصلنامه هنر، شماره 83 و 84، ص 65- 80. - هال، جیمز. (1380)، فرهنگ نگارهای نماد در هنر شرق و غرب، ترجمه رقیه بهزادی، تهران: فرهنگ معاصر. _________ (1383)، فرهنگ نگارهای نماد در هنر شرق و غرب، ترجمه رقیه بهزادی، چاپ دوم، تهران: فرهنگ معاصر. - هانت، رولاند، (1378)، هفت کلید رنگ درمانی، تهران: جمال الحق. - هجویری، علی بن عثمان جلایی، (1304)، کشف المحجوب، - هزار، وحید. (1392)، بررسی ترکیببندی رنگ در شمایلنگاری شیعی (نگارگری تیموری وصفوی)، پایان نامه کارشناسی ارشد پژوهش هنر، دانشگاه سیستان و بلوچستان. - همایونی، صادق. (1386)، نمادهای اسطوره ای در عزا، عروسی، تعزیه و سوگواری های مذهبی در فارس، کتاب ماه هنر، شماره105و106، ص 50- 61. - واعظ کاشفی، حسین. (1350)، فتوت نامه ناصری، به کوشش محمد جعفر محجوب، تهران: بنیاد فرهنگی ایران. - ورنن، هاید ماینر. (1387)، تاریخ تاریخ هنر، ترجمه مسعود قاسمیان، چاپ اول، تهران: فرهنگستان هنر. - ولک، رنه و آوستن، وارن. (1382)، نظریه ادبیات، ضیاء موحد، پرویز مهاجر، چاپ دوم، تهران: علمی فرهنگی. - یاحقی، جعفر. (1386)، فرهنگ اساطیر و داستان وارهها در ادبیات فارسی، تهران: فرهنگ معاصر. _________ (1388)، فرهنگ اساطیر و داستان وارهها در ادبیات فارسی، تهران: فرهنگ معاصر. - یکهخانی، مهدی. (1392)، تاریخ اجتماعی شیعیان در دورهی تیموریان با تاکید بر آداب و رسوم مذهبی، فرهنگ پژوهش، شماره 13، ص 131- 156. - یونگ، گوستاو. (1383)، انسان و سمبل هایش، ترجمه محمود سلطانیه، تهران: جامی. __________ (1385)، مجموعه آثار، جلد هشتم، تهران: علمی و فرهنگی. -Frye, Richard, (1975), The golden Age of Persia, London: Weidenfeld and Nicholson. - (www.wikipedia.org) The University of Sistan & Baluchestan The Dissertation of M.A. in Research of Art Title: The Study of Symbols of Shiite Art in Coffee House Painting Supervisors: Dr. Zahra Hossein Abadi Dr. Hossein Mehr Pouya Research by: Marzie Mohammadpour Feb. 2015 ABSTRACT Coffee house painting was considered as an art emerged from the society, by those illiterate painters may each of them worked in various professions such as tile-work, modeling, painting and etc. In this painting, we can see religious and secular thems portrayed without any complicity and utmost simplicity. Making coffee houses dates back to Safavid dynasty. In this place, there were some Tellers telling epic, national and religious stories and based on the owener’s demand of the coffee houses; The coffee house painters after listening to their stories, portrayed their impressions relying on their imaginations.Hence, this style of painting is also called as imaginary that the culmination of these works belongs to the Qajar dynasty. In this article to figures and elements have been payed that are reminiscent of Shiite beliefs, such as we can be noted to objects, animals and colors that coffee house paintters have benefited in their work. For example, paw or hand that in mourning of Muharram, can be seen them on Kottals and bowls of water; are The symbol of severed hand of Hazrat Abbas and or green color is the symbol of peace , truth and mercy of God. The aim of the present study is introduced as study the Shiite art icons used in these paintings and review of their use during the safavid and Qajar dynasty. The discussing questions about this research art assumed as: what time is dating back to the origins of Shiite symbols to coffee house paintings and what are the constuting elements of these icons? And what was the impact of these elements (drawing and telling stories) on publice? Finally, we conclude that these roots can be traced back to the Buwayhid government as they were shia or follower of Imam Ali, and its impact on human were considered as strengthening the spirit of patriotism or defends from their homeland and faith. The present study was done using Cross- Sectional method and data collection is the library method. Keywords: coffee house painting, Shiite art, Shiite symbols, Narration minstrelsy, Ta'zieh and mourning Tradition