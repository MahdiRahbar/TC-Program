دانشگاه علامه طباطبایی پردیس آموزش های نیمه حضوری موانع و راهکارهای انتقال و به اشتراک گذاری تجارب مدیریتی (تسهیم دانش) بین کارکنان اداره کل بهزیستی استان آذربایجان غربی نگارش حسین قاسم زاده استاد راهنما دکتر حبیب رودساز استاد مشاور دکتر فتاح شریف زاده استاد داور دکتر وجه الله قربانی زاده بهمن 1390 تشكر و قدرداني درتهيه و نگارش رساله از بذل علم و معرفت و لطف و نيكي استادان گرانقدر بهره مند شده ام كه بر خود لازم مي دانم مراتب تشكر و قدرداني از آن بزرگواران محترم ابراز دارم . انديشمند فرهيخته جناب آقاي دكتر حبیب رودساز، استاد محترم راهنما كه در تمام مراحل پژوهش با سعه صدر و رهنمود هاي روشنگرانه و ارزشمند بنده را مورد لطف و مرحمت قرار دادند. استاد فرزانه و گرانقدر جناب آقاي دكتر فتاح شریف زاده ، استاد محترم مشاور كه با ارائه نظرات عالمانه و دقت در طي مراحل پژوهش بذل عنايت فرمودند. استاد بزرگوار و ارجمند جناب دکتر وجه الله قربانی زاده كه قبول زحمت مطالعه و داوري اين پژوهش را نموده و با ارائه نظرات تكميلي خويش حقير را ياري نموده اند. همچنین بر خود لازم می دانم کمال تشکر و قدردانی خود را از مدیر کل و کارکنان محترم اداره کل بهزیستی استان آذربایجان غربی به خصوص آقایان عادل اسمعیل نژاد رئیس اداره ی نیروی انسانی و اسماعیل حاتم زاده، مسئول امور حقوقی آن اداره که در امر تکمیل کردن پرسشنامه اینجانب را یاری نموده اند، ابراز دارم. حسین قاسم زاده بهمن 1390 تقدیم به  پدر و مادرم به خاطر زحمات بی دریغشان چیدم گلی ز باغ ادب تا بروز عید در بارگاه میر ادب پرور آورم حیف است با خسان گل دانش کنی نثار من گل نثار مردم دانشور آورم شهریار چکيده یکی از اهداف اصلی مدیران در استفاده از مدیریت دانش در سازمان ها ، بهبود تسهيم دانش بين افراد در سازمان و همچنين بين افراد و سازمان به منظور ایجاد مزیت رقابتی می باشد. تسهيم دانش مؤثر بين اعضای سازمان منجر به کاهش هزینه ها در توليد دانش ، و تضمين انتشار بهترین روش های کاری در داخل سازمان شده ، و سازمان را قادر به حل مسائل و مشکلات خود می نماید. به دليل نبود تجربه غنی و کافی در زمينه مدیریت دانش در بسياری از سازمان ها ، مدیران باید در هنگام ایجاد سيستم های مدیریت دانش در سازمان خود ، متوجه دام ها و مشکلاتی که سر راه آنها وجود دارد باشند. عليرغم اهميت فزاینده تسهيم دانش برای رقابتی بودن سازمان ها ، عدم شناخت مناسب از موانع و راهکارهای آن ، رسيدن به اهداف مدیریت دانش توسط سازمان ها را که یکی از مهمترین آنها تسهيم دانش است ، مشکل می نماید. هدف این پژوهش این است که با معرفی طبيعت و اهميت تسهيم دانش، آن را بطور خلاصه به عنوان یکی از مهمترین جنبه های مدیریت دانش در سازمان بهزیستی استان آذربایحان غربی معرفی ، و همچنين با یک دیدگاه مدیریتی ، موانع تسهيم دانش و راهکارهای های تسهيم دانش در این سازمان را معرفی کند. با توجه به موضوع تحقیق، بررسی تمامی موانع و راهکارهای تسهیم دانش در این سازمان کاري بس دشوار و زمان بر می باشد که با مطالعه و بررسی تحقیقات مختلف، از بین تعداد زیادي از موانع و راهکارهای تسهیم دانش ، ده عامل از موانع و هشت عامل از راهکارها انتخاب شده اند که در مدل مفهومی تحقیق آورده شده اند. این تحقیق از نوع توصیفی- پیمایشی می باشد. ابزار تحقیق، پرسش نامه و جامعه آماری این تحقیق کلیه کارمندان اداره ی کل بهزیستی استان آذربایجان غربی می باشد.که داده های جمع آوری شده از جامعه مورد نظر با استفاده از روش های آماری استنباطی همچون کولموگروف-اسمیرنوف ، تحلیل مسیر رگرسیون چندگانه و آزمون فریدمن مورد تجزیه و تحلیل قرار گرفته است. نتایج به دست آمده حاکی از این است که از نظر کارکنان سازمان بهزیستی؛ عدم آگاهی، کمبود ارتباط و تعامل، نبود پاداش، عدم پشتیبانی از تسهیم دانش، کمبود زیر ساخت و ناکافی بودن منابع عواملی هستند که مانع تسهیم دانش در این سازمان می شوند. همچنین راهکارهای متنوع ساختن عوامل انگیزش، ساختار سازمانی تخت، ابلاغ واضح اهداف و استراتژی ها، راهکار مالی، فناوری پیشرفته، رهبران اشتراک دانش و فرهنگ سازمانی مناسب به بهبود امر تسهیم دانش کمک می کنند. واژه های کليدی: مدیریت دانش ، تسهيم دانش ، موانع، راهکار ها فهرست مطالب 1-1) مقدمه......................................................................................................................................................................2 1-2) بیان مسئله............................................................................................................................................................3 1-3) اهمیت تحقیق ......................................................................................................................................................5 1-4) اهداف تحقیق .................................................................................................................................................10 1-5) سئوالات تحقیق................................................................................................................................................10 1-6) فرضیه های تحقیق............................................................................................................................................12 1-7) بیان مختصر سابقه تحقیقات انجام شده پیرامون موضوع.........................................................................13 1-8) قلمرو تحقیق......................................................................................................................................................19 1-8-1) قلمرو موضوعی..............................................................................................................................................19 1-8-2) قلمرو زماني...................................................................................................................................................19 1-8-3) قلمرو مكاني..................................................................................................................................................19 1-9) تعریف مفاهیم و واژگان اختصاصی...............................................................................................................19 1-9-1) تعاریف عملیاتی.............................................................................................................................................21 1-10) خلاصه فصل اول.............................................................................................................................................23 فصل دوم: مبانی نظری و پیشینه تحقیق 2-1) مقدمه...................................................................................................................................................................25 2-2) دانش.....................................................................................................................................................................27 2-2-1) تعاریف دانش..................................................................................................................................................27 2-2-2) انواع دانش......................................................................................................................................................28 2-2-3) تبدیل دانش...................................................................................................................................................29 2-3) مدیریت دانش.....................................................................................................................................................31 2-3-1) تاریخچه مدیریت دانش...............................................................................................................................35 2-3-2) مفهوم مديريت دانش...................................................................................................................................38 2-3-3) مولفه های اساسی مدیریت دانش.............................................................................................................40 2-3-4) مدیریت دانش برنامه یا فرآیند...................................................................................................................41 2-3-5) تعاریف مدیریت دانش..................................................................................................................................42 2-3-6) مديريت دانش ضمني...................................................................................................................................45 2-3-7) آشنایی با مفاهیم اساسی مدیریت دانش.................................................................................................46 2-3-8) علل پیدایش مدیریت دانش.......................................................................................................................48 2-3-9) مشکلات فقدان مدیریت دانش..................................................................................................................49 2-3-10) کاربرد مدیریت دانش دربخش دولتی....................................................................................................49 2-3-11) اهميت نياز به مديريت دانش براي دولت.............................................................................................51 2-3-12) مطالعات انجام شده در زمینه مدیریت دانش......................................................................................52 2-3-13) اهداف مديريت دانش................................ ...............................................................................................58 2-3-14) مزاياي مديريت دانش براي سازمان................... ...................................................................................59 2-3-15) مزاياي مديريت دانش براي پرسنل....................... ...............................................................................59 2-3-16) مدیریت دانش در ایران.................... ........................................................................................................59 2-4) تجربه چیست؟....................................................................................................................................................61 2-4-1) مدیریت تجربه........................ ......................................................................................................................61 2-5) تسهیم دانش................................................................... ...................................................................................62 2-5-1) تعاریف تسهیم دانش...................................... .............................................................................................66 2-5-2) تحقیقات در مورد تسهیم دانش درایران............................ .....................................................................67 2-6) موانع بالقوه تسهيم دانش....................... .........................................................................................................75 2-6-1) کاهش امنیت شغلی......................... ...........................................................................................................76 2-6-2) کمبود زمان.................... ...............................................................................................................................76 2-6-3) عدم آگاهی.................. ..................................................................................................................................77 2-6-4) کمبود ارتباط و تعامل..................................................................................................................................78 2-6-5) عدم اعتماد........................................ ............................................................................................................79 2-6-6) نبود پاداش......................... ...........................................................................................................................81 2-6-6-1) مفهوم شناسی و اهمیت پاداش..................... ......................................................................................83 2-6-6-2) مدیریت پاداش............................... .........................................................................................................83 2-6-6-3) هدف از مدیریت پاداش............................................... ..........................................................................84 2-6-6-4) به هنگام طراحی استراتژی مدیریت پاداش بایستی به پرسش های زیر پاسخ داد....................84 2-6-6-5) ویژگی های استراتژی های پاداش.................... ..................................................................................84 2-6-6-6) معیارهای پاداش............................. .........................................................................................................85 2-6-7) عدم پشتیبانی از تسهیم دانش................ .................................................................................................86 2-6-8) کمبود زیر ساخت..................................... ...................................................................................................87 2-6-9) ناکافی بودن منابع سازمان........... ............................................................................................................88 2-6-10) سطح رقابت بالا بین کارکنان........................ .........................................................................................89 2-7) راهکارها.................................. ............................................................................................................................89 2-7-1) فرهنگ سازمانی مناسب........... ............................................................... .................................................89 2-7-1-1) بهبود فرهنگ تسهیم دانش.............. ...................................................................................................91 2-7-2) تنوع عوامل انگیزش...................................... ..............................................................................................92 2-7-4) ابلاغ واضح اهداف.................................................. ......................................................................................94 2-7-5) راهکار های مالی..................................................... .....................................................................................94 2-7-5-1) معایب و مزایاي پول به عنوان وسیله ایجاد انگیزه................................... .......................................95 2-7-6) فرصت زمانی.............. ............................................................... ...................................................................97 2-7-7) فناوری پیشرفته انتقال دانش................. ..................................................................................................97 2-7-7-1) فناوری های اطلاعاتی و ارتباطی به شیوه های مختلفی بر مدیریت دانش تاثیر می گذارد......................... 98 2-7-7-2) نقش فناوری اطلاعات و ارتباطات در فرآیند مدیریت دانش............ ...........................................99 2-7-7-3) نقش فناوری اطلاعات و ارتباطات در خلق دانش.... .......................................................................99 2-7-7-4) نقش فناوری اطلاعات و ارتباطات در ذخیره سازی دانش............ ................................................99 2-7-7-5) نقش فناوری اطلاعات و ارتباطات در نشر دانش............... ...........................................................100 2-7-7-6) نقش فناوری اطلاعات و ارتباطات دربکارگیری دانش................... ..............................................100 2-7-8) رهبران دانش........................................................... ..................................................................................101 2-9) مدل مفهومی تحقیق......................................................................................................................................106 2-10) خلاصه فصل دوم..........................................................................................................................................109 فصل سوم: روش شناسی تحقیق 3-1) مقدمه .......................................... ................................ ..................................................................................111 3-2) روش انجام پژوهش............................................................ ...........................................................................112 3-2-1) بر اساس هدف تحقیق......................................... ....................................................................................112 3-2-2) بر اساس نحوه گردآوری داده ها...................... ......................................................................................112 3-3) معرفي جامعه آماري پژوهش.......................... ............................................................................................113 3-3-1) برآورد حجم نمونه............................. .......................................................................................................113 3-4) ابزار جمع‌آوري اطلاعات...................................... .........................................................................................114 3-5) طراحی پرسش نامه................................... ....................................................................................................114 3-6) روش تجزیه و تحلیل داده ها.............................. ........................................................................................119 3-6-1) آزمون كولموگروف – اسميرنوف............. ..............................................................................................119 3-6-2) آزمون فریدمن................................. ...........................................................................................................120 3-7) آشنایی با تاریخچه ی سازمان بهزیستی....................... ............................................................................120 3-7-1) تحولات پس از پیروزی انقلاب اسلامی ایران.......................... ...........................................................122 3-8) خلاصه فصل سوم............... ...........................................................................................................................123 فصل چهارم: تجزيه و تحليل يافته‌هاي تحقيق 4-1) مقدمه................................................................................................................................................................125 4-2) روايي و پايايي پرسشنامه..............................................................................................................................125 4-2-1) تعيين روايي (اعتبار) پرسشنامه.............................................................................................................125 4-2-2) تعيين پايايي (قابليت اعتماد) پرسشنامه.................. ..........................................................................127 4-3- شاخصهای مرکزی و پراکندگی.................................. ..............................................................................128 4-4) آمار استنباطی.............................. ........................................................... ......................................................129 4-4-1) آزمون توزيع داده‌ها (كولموگروف - اسميرنوف (...................................................................................129 4-5) بررسی ارتباط بین مولفه های متغیر های مستقل و وابسته.................................................................133 4-5-1) فرضیه اول ..................................................................................................................................................135 4-5-2) فرضیه دوم...................................................................................................................................................136 4-5-3) فرضیه سوم..................................................................................................................................................137 4-5-4) فرضیه چهارم................... ........................................................... .............................................................138 4-5-5) فرضیه پنجم................................................................................................................................................139 4-5-6) فرضیه ششم................................................................................................................................................140 4-5-7) فرضیه هفتم................................................................................................................................................141 4-5-8) فرضیه هشتم...............................................................................................................................................142 4-5-9) فرضیه نهم...................................................................................................................................................143 4-5-10) فرضیه دهم...............................................................................................................................................144 4-5-11) فرضیه یازدهم......................... ................................................................................................................146 4-5-12) فرضیه دوازدهم.................. ....................................................................................................................147 4-5-13) فرضیه سیزدهم.................................. ....................................................................................................148 4-5-14) فرضیه چهاردهم............................... ......................................................................................................149 4-5-15) فرضیه پانزدهم........................ ...............................................................................................................150 4-5-16) فرضیه شانزدهم.......................................................................................................................................151 4-5-17) فرضیه هفدهم..........................................................................................................................................152 4-5-18) فرضیه هیجدهم............................... ......................................................................................................153 4-5-19) فرضیه نوزدهم.......................................... ..............................................................................................155 4-7) رتبه بندي متغير ها.................................. .................................................................................................156 4-8) خلاصه فصل چهارم....................................... ................................................................................................160 فصل پنجم: نتیجه گیری و پیشنهادها 5-1) مقدمه.................................... ........................................................... ..............................................................162 5-2) نتایج و دستاوردهاي حاصل از تحقیق................... ....................................................................................162 5-3) سوال اصلی 1........................ ........................................................... ...........................................................163 5-3-1) سوالات فرعی........................ ....................................................................................................................164 5-4) سوال اصلی2............................ ......................................................................................................................170 5-4-1) سوالات فرعی................... ........................................................... .............................................................171 5-5) محدودیت های تحقیق................... ........................................................... .................................................175 5-6) پیشنهادات برای سازمان بهزیستی استان آذربایجان غربی...................................................................176 5-7) پیشنهادات برای تحقیقات آتی.....................................................................................................................177 5-8) خلاصه فصل پنجم..........................................................................................................................................178 فهرست منابع وماخذ..................................................................................................................................................179 پیوست ها.....................................................................................................................................................................188 الف)پرسشنامه.............................................................................................................................................................188 ب) بررسي ويژگي هاي جمعیت شناختی پاسخ دهندگان ( کارکنان)...........................................................193 ج) اعتبار پرسشنامه....................................................................................................................................................196 د) محتوی فایل خروجی نرم افزار اس پی اس اس.............................................................................................200 فهرست نمودارها نمودار 1-1) مدل مفهومی تحقیق............................................................................................................................19 نمودار2-1) الگوی مارپیچ تبدیل دانش...................................................................................................................30 نمودار 2-2) ارتباط بین داده ،اطلاعات و دانش.....................................................................................................40 نمودار2-3) مدل تحلیلی.........................................................................................................................................106 نمودار4-1) تحلیل عاملی تاییدی برای موانع انتقال و اشتراک دانش (تسهیم دانش).............................145 نمودار 4-2) تحلیل عاملی تاییدی برای راهکارهای انتقال و اشتراک دانش (تسهیم دانش).................154 نمودار نمودار4-3) آزمون فریدمن موانع انتقال واشتراک دانش....................................................................158 نمودار 4-4) آزمون فریدمن عوامل راهکارهای انتقال واشتراک دانش...........................................................160 فهرست جداول جدول 1-1) تلاش های علمی در جهت توسعه مدیریت دانش..........................................................................16 جدول 2-1) قدرت و مزیت رقابتی سازمان ها در گذر زمان...............................................................................37 جدول 2-2) مدل تحلیلی موانع تسهیم دانش....................................................................................................107 جدول 2-3) مدل تحلیلی راهکارهای تسهیم دانش...........................................................................................108 جدول3-1) مقیاس لیکرت پرسش نامه................................................................................................................119 جدول 3-2) طرح پرسشنامه...................................................................................................................................120 جدول 4-1) روایی پرسشنامه ................................................................................................................................127 جدول 4-2) پایایی پرسش نامه..............................................................................................................................128 جدول 4-3) شاخص هاي مركزي و پراكندگي موانع انتقال دانش.................................................................128 جدول 4-4) شاخصهاي مركزي و پراكندگي راهکارهای انتقال دانش....................................................... 129 جدول 4-5) آزمون کولموگروف – اسمیرنوف متغیرهای وابسته موانع انتقال دانش................................131 جدول 4-6) آزمون کولموگروف – اسمیرنوف متغیرهای وابسته راهکارهای انتقال دانش........................132 جدول 4-7) آزمون کولموگروف – اسمیرنوف متغیرهای موانع و راهکار انتقال دانش..................................133 جدول 4-8) ارتباط موانع انتقال و اشتراک دانش (تسهیم دانش) و کاهش امنیت شغلی...........................135 جدول 4-9) ارتباط موانع انتقال و اشتراک دانش (تسهیم دانش) و کمبود زمان..........................................136 جدول 4-10) ارتباط موانع انتقال و اشتراک دانش (تسهیم دانش) و عدم آگاهی .......................................137 جدول 4-11) ارتباط بین موانع انتقال و اشتراک دانش (تسهیم دانش) و کمبود ارتباط و تعامل..........138 جدول 4-12) ارتباط بین موانع انتقال و اشتراک دانش (تسهیم دانش) و عدم پاداش.................................139 جدول 4-13) ارتباط بین موانع انتقال و اشتراک دانش (تسهیم دانش) و عدم اعتماد.................................140 جدول 4-14) ارتباط بین موانع انتقال و اشتراک دانش و عدم پشتیبانی از تسهیم دانش..........................141 جدول 4-15) ارتباط بین موانع انتقال و اشتراک دانش (تسهیم دانش) و کمبود زیر ساخت.....................142 جدول 4-16) ارتباط بین موانع انتقال و اشتراک دانش و ناکافی بودن منابع.................................................143 جدول 4-17) ارتباط بین موانع انتقال و اشتراک دانش و سطح رقابت بالا بین کارکنان...........................144 جدول 4-18) ارتباط بین راهکارهای انتقال و اشتراک دانش و فرهنگ سازمانی مناسب............................146 جدول 4-19) ارتباط بین راهکارهای انتقال و اشتراک دانش و تنوع عوامل انگیزش....................................147 جدول 4-20) ارتباط بین راهکارهای انتقال و اشتراک دانش وساختار سازمانی تخت و باز.......................148 جدول 4-21) ارتباط بین راهکارهای انتقال و اشتراک دانش و ابلاغ اهداف واضح......................................149 جدول 4-22) ارتباط بین راهکارهای انتقال و اشتراک دانش و راهکارهای مالی........................................150 جدول 4-23) ارتباط بین راهکارهای انتقال دانش و فرصت زمانی..................................................................151 جدول 4-24) ارتباط بین راهکارهای انتقال دانش و فناوری پیشرفته انتقال دانش......................................152 جدول 4-25) ارتباط بین راهکارهای انتقال دانش و رهبران اشتراک دانش...................................................153 جدول 4-26) نتایج آزمون تی مستقل برای مقایسه میانگین های راهکارها و موانع انتقال و اشتراک دانش ...................155 جدول 4-27) آزمون فریدمن رتبه بندی عوامل موانع انتقال و اشتراک دانش...............................................157 جدول 4-28) میانگین رتبه بندی عوامل موانع انتقال و اشتراک دانش...........................................................157 جدول 4-29) آزمون فریدمن رتبه بندی عوامل راهکارهای انتقال و اشتراک دانش.....................................159 جدول 4-30) میانگین رتبه بندی عوامل راهکارهای انتقال و اشتراک دانش.................................................159 فصل اول کلیات و طرح تحقیق 1-1) مقدمه تسهيم دانش به عنوان یک فعاليت پيچيده ولی ارزش آفرین، بنياد و پایه بسياری از استراتژی های مدیریت دانش سازمان ها می باشد، لذا لازم است به همان ميزان که این موضوع در موفقيت سازمان برای ایجاد مزیت رقابتی مؤثر است، به شناخت و حذف و یا محدود کردن موانع آن در جهت ایجاد زمينه مناسب تر برای تسهيم دانش اقدام نمود. در سال های اخير رشد روزافزونی در زمينه توجه به تسهيم دانش توسط محققين و مدیران سازمان ها بخصوص در جهت استفاده از بهترین روش های انجام کار در جهان و در ایران به چشم می خورد. دليل این توجه این است که کسب مزیت رقابتی و نيل به بسياری از موفقيت ها توسط سازمان ها ریشه در به کارگيری دانش حاصل از فرایند مدیریت دانش دارد که فعاليت ها و ابتکارات تسهيم دانش در زمينه یادگيری سازمانی و فردی عنصر اصلی آن بوده اند. در این فصل شرح موضوع و زمینه پژوهش، سؤالاتی که محقق در جستجوي پاسخ به آنهاست، اهداف و سابقه تحقیق، بیان مسئله تحقیق ، اهمیت تحقیق ، روش انجام تحقیق، ابزار گردآوري اطلاعات، جامعه آماري، قلمرو زمانی و مکانی تحقیق ، مدل مفهومی ،تعریف مفاهیم و واژگان اختصاصی ، بیان خواهد شد. 1-2) بیان مسئله با توجه به فرايند توليد و تشكيل دانش، مشخص مي‌شود كه دانش ابتدا در ذهن افراد توليد و با به اشتراك‌ گذاري آن مي‌تواند به دانش سازماني تبديل شود و دانش سازماني خود منشايي براي توليد دانش فردي خواهد بود. بنابراين، سرمايه هاي سازماني به طور عمده در اذهان افراد نهفته است. اين دانش حياتي و مهم هنگامي در اختيار سازمان قرار مي گيرد كه كاركنان تمايل به همكاري و اشتراك دانش داشته باشند و علاوه بر آن تمهيدات و سازوكارهاي مؤثري نيز توسط سازمان در اين رابطه فراهم شده باشد. با تغيير شغل و پست سازماني، همچنين بازنشستگي برخي از كاركنان، دانش ارزشمندي كه حاصل سال ها تجربه كاري بوده به سادگي از بين خواهد رفت و سازمان توانايي بهره‌گيري از آن را در صورت استفاده نكردن از شيوه هاي مؤثر اشتراك دانش نخواهد داشت. از ديدگاه «نوناكا و تاكاچي» چنانچه دانش فردي با ديگران به اشتراك گذاشته نشود، تأثيري بر رشد و گسترش دانش موجود در سازمان نخواهد داشت و دانش جديدي نيز توليد نخواهد شد. در سازمان ها ، استخدام به طور عمده بر مبناي مدرک تحصيلي يا آنچه وبر مي‌گفت تخصص، انجام‌ مي‌شود. با وجود اين باور که فقط اطلاعات بدون تجربه، ارزش کمي به بار مي آورد، زندگي کاري آغاز مي‌شود و در طي آن، پيوند بين تئوري و عمل صورت مي گيرد و يادگيري واقعي جريان مي يابد. در اين فرايند، موفقيت ها و شکست هايي از راه آزمايش و خطا کسب مي شوند که جز حافظه مالک آن، اين تلاش ها در هيچ جاي سازمان ثبت نمي شوند. پس از اين دوره کارآموزي و شاگردي که معمولاً سي سال به درازا مي‌انجامد، فرد با عنوان بازنشسته از سازمان مي رود. او در اين گذر زمان از يک متخصص، به يک حرفه اي و باتجربه تبديل شده که بسياري از تئوري‌ها را آزموده و خود به مرحله تئوري‌پردازي رسيده است؛ اما طبق قوانين بايد از سازمان برود. وقتي فردي با چنين توانايي‌هايي، شغل خاصي يا سازماني را ترک کند، چه رخ مي دهد؟ امروزه دانش سازماني به عنوان يك منبع ناملموس بسيار ارزشمند براي كسب برتري رقابتي شناخته شده است. سازمان ها به مديريت چنين دارايي نامحسوسي جهت به دست آوردن و حفظ مزيت رقابتي سازماني توجه بسياري داشته اند . يكي از عوامل كليدي و مهم در مديريت دانش، توانايي سازمان ها در انتقال و به اشتراك گذاري دانش شناخته شده است . «بيراد و همكارانش» (2005) معتقدند هنگامي كه دانش گردآوري شده توسط يك فرد، گروه يا اداره با ديگر كاركنان به اشتراك گذارده شود، به دانش سازماني تبديل مي‌شود. آنها اشتراك دانش را پيوند ميان مديريت دانش و خلاقيت و نوآوري در سازمان مي‌دانند. بدين ترتيب، اشتراك دانش در سازمان، به توليد دانش جديد منجر مي‌شود و در نهايت بهبود و اثربخشي عملكرد سازماني را درپي خواهد داشت . ( خاتميان فر، پريرخ ،1386) امروزه عواملی نظیر خصوصی سازی باعث گردیده جابجایی افراد در سازمان ها بیشتر گردد و اکثر سازمان ها با بازنشستگی نیروهای با تجربه خود مواجه گردیده اند. نیروهایی که سرشار از تجربیات و دانسته هایی می باشند که برای سازمان بسیار ارزشمند می باشد و چه بسا هزینه ای بسیار سنگین برای آن پرداخت گردیده است. این تحقیق به دنبال این هست تا موانع بالقوه تسهیم دانش دراداره کل بهزیستی استان آذربایجان غربی از نظر کارکنان این اداره که باعث می شود کارکنان دانش خود را با دیگر کارمندان به اشتراک نمی گذارند را بررسی کند، سپس راهکارهایی نیزبرای تشویق و الزام کارمندان به انجام تسهیم دانش با کارمندان دیگر ارائه دهد و در خاتمه این موانع وراهکارها را با توجه نظر کارمندان اولویت بندی کند. در برخي از سازمان ها، به اشتراک گذاري دانش امري طبيعي است اما در برخي ديگر هنوز اين نگرش قديمي که دانش قدرت است حکم فرمايي مي کند. بسياري از سازمان هاي روشن فکر، استراتژي هايي را با هدف تغيير اين نگرش هاي منسوخ شده آغاز کرده اند . آنها عوامل انگيزشي متنوعي را به کار گرفته اند تا نشان دهند در زمينه تسهيم دانش در سازمان خود مصمم و جدي هستند . به عنوان مثال برخي از آنها ، براي افرادي که دانش خود را در اختيار ديگران قرار مي دهند، برنامه هاي قدرداني و دادن پاداش را در نظر گرفته اند که از قدرداني در شرکت، درج در خبرنامه تا پرداخت پاداش هاي مادي قابل توجه را شامل مي شود. برخي ديگر از شرکت ها، کارمندان خود را بر مبناي اين که به چه ميزان در فعاليت هاي تسهيم دانش مشارکت داشته اند ارزيابي نموده و براي آنها ترفيع و يا مرخصي هاي فوق العاده در نظر مي گيرند.تحقیق حاضر به بيان برخي موانع موجود در زمينه به اشتراک گذاري دانش و نکاتي پيرامون غلبه بر اين موانع مي پردازد. (روابط عمومي شرکت مخابرات استان چهارمحال و بختياري،1386) دانش فردی هنگامی برای سازمان قابل دسترس خواهد شد که کارکنان تمایل به اشتراک آن داشته باشند. اشتراک دانش، رفتاری فراتر از نقش واقعی کارکنان در سازمان است که برای بروز آن باید موانع احتمالی و تسهیل کننده های بروز این رفتار شناسایی شوند و هم کارکنان و هم سازمان تلاش کنند در کنار یکدیگر روش هایی را که برای به اشتراک گذاری دانش تأثیر گذار است را شناسایی کنند و همزمان در تقویت مشوق ها و از بین بردن موانع اشتراک دانش بکوشند. 1-3) اهمیت تحقیق کارکنان سازمان با کار کردن در سازمان فرصت ویژه برای یادگیری و بدست آوردن تجربه پیدا می کنند که این امر هزینه های زیادی را برای سازمان به همراه دارد، یعنی اینکه خسارات ناشی از اشتباهات درتصمیم گیری کارکنان بطور مستقیم از منابع سازمان پرداخت می شود تا کارمندان به افراد آگاه و کاربلد تبدیل شوند واین افراد گاهی به نفع رقبا سازمان را ترک می کنند،گاهی هم بر اثر فوت ،ازکارافتادگی ، بازنشستگی وغیره از سازمان خارج می شوند و تجارب و دانش با ارزش خود را نیز با خود از سازمان خارج می کنند. امروزه بسیاری از سازمان ها دریافتند برای کسب موفقیت در دنیای پرچالش رقابتی، به نگرشی یک پارچه و نظام دار به دانش درون سازمان خود نیاز دارند. به همین دلیل طی سال های اخیر، تحقیقات خود را حول محورهایی از قبیل مدیریت بر جریان تولید،حفظ ، عرضه و بکارگیری دانش متمرکز کرده اند. بی دلیل نیست که شرکت هیولت پاکارد می گوید: اگر هیولت پاکارد می دانست که چه چیزهایی را می داند، سود دهی اش سه برابر می شد. ( اخوان، باقری ، 1389) دو میلیون سال پیش، انسان خردورز با توسعه ی ابزارها و تکنیک ها و مهم تر از همه انتقال این دانش به تولیدات آینده، سرنوشت نوع بشر را تغییر داد تا زندگی به مراتب ایمن تر و آسان تری داشته باشد. چهار هزار سال پیش، مصریان با ساختن اهرام مصر یکی از شگفت انگیزترین بناهای دنیا را ساختند. متأسفانه دانش مصریان مفقود شد و تکنیک هایی که به کار گرفتند هنوز هم برای ما رازآلود است. در هر دوی این موارد، اهمیت نقش مدیریت دانش در زندگی انسان به آسانی مشخص می شود .امروزه سازمان ها هم دریافته اند که هیچ چیز به اندازه ی دانش نمی تواند به موفقیت آنها کمک کند. لذا پیش از هر چیز کارکنان سازمان به عنوان صاحبان دانش مورد توجه قرار گرفته اند، و مدیریت دانش به عنوان ابزاری که می تواند دانش را گردآوری و به آن نظم و پویایی ببخشد، و در کل سازمان اشاعه دهد، اهمیت یافته است.(دانشگاه علوم اقتصادی) مدیریت دانش به عنوان یکی از مهمترین موضوعات، در بسیاری از شرکت های بزرگ مطرح شده است. به طوری که ارزش این شرکت ها ،به توانایی آنها در ایجاد و مدیریت دانش بستگی دارد. مطالعات نشان داده است که بخش اصلی ارزش سهام این شرکت ها، مربوط به دارایی های نامشهود آنهاست مثل مارک، شهرت، ویژگی های منحصربه فرد و دانش،که یکی از مهمترین آنهاست. اگرچه اندازه گیری سود حاصل از سرمایه گذاری های مبتنی بر دانش، کاری بس دشوار است، بسیاری از طرح هایی که در این زمینه اجرا شده اند، بازگشت سرمایه فوق العادهای داشته اند.( لاودن ولاودن، ترجمه رودساز، محمد نبی و بهروز، 1388) امروزه «دانش» يكي از بزرگترين مزيت هاي رقابتي سازمان ها در عرصه اقتصاد جهاني به شمار مي آيد. در جهان كنوني كه توليد كالاها و ارائه خدمات به شدت دانش مدار شده است، دانش دارايي، كليدي براي كسب برتري رقابتي است. در سال هاي اخير به موجب ظهور مرحله جديدي از نظام اقتصاد جهاني با عنوان «اقتصاد دانش مدار» دانش سازماني بتدريج به عنوان منبع اصلي اقتصاد شناخته شده و موفقيت هر سازمان بيش از آنكه به ارزش منابع فيزيكي، سرمايه و دارايي هاي ملموس و عيني آن وابسته باشد، به سرمايه‌هاي فكري سازمان بستگي دارد. «استوارت» (1998) طي مقاله‌اي، اين مسئله را به سازمان ها يادآوري كرد كه به آنچه مي‌دانند (سرمايه فكري) بيش از آنچه دارند (سرمايه مادي) اهميت دهند. «دراكر» (1998) نيز دانش را به عنوان پايه‌هاي رقابت در جامعه مدرن معرفي كرد. اقتصاد داني به نام «رومر» (1993) دانش را تنها منبع بي‌پاياني ناميد كه با استفاده بيشتر، حجم آن بيشتر مي‌شود. بنابراين، در حالي كه ضروري است سازمان ها «بدانند كه چه مي‌دانند» بايد به طور مؤثري از دانش خويش نيز بهره‌ برداري كنند. آنچه در نهايت دانش را ارزشمند جلوه مي‌دهد و به سازمان ها امكان مي‌دهد اهميت آن را درك كنند، استفاده از دانش به منظور تصميم‌گيري هاي بهتر و بهبود عملكردهايي است كه بر پايه دانش استوارند. در اين راستا، مديريت دانش به عنوان رويكردي نوين جهت بهره ‌برداري و توسعه سرمايه هاي يك سازمان با هدف پيشبرد اهداف سازمان ظهور كرد و ارائه راهبرد و تدابيري براي مديريت سرمايه هاي انساني را مورد تأكيد قرار داد . ( خاتميان فر، پريرخ، 1386) در اقتصاد نوین، دانش منبع اصلی توسعه اقتصادی و صنعتی است و سایر عوامل سنتی تولید مانند زمین، نیروی کار و سرمایه در مرتبه بعدی اهمیت قرار دارند. عوامل سنتی تولید از نظر مقیاس و دامنه با محدودیت روبرو بوده و افزایش نهایی آنها به بازده نزولی سرمایه گذاری منجر می شود. در مقابل، قانون اقتصادی دیگری بر بازده دانش حکمفرماست: سرمایه گذاری بیشتر در دانش یا اطلاعات به بازدهی بالاتری ختم خواهد شد. نگرش سنتی به نوآوری از تاکید بر دارایی های فیزیکی و ملموس به فرایندهای جذب، همانند سازی و تسهیم دانش برای ایجاد نوآوری در دانش مبدل شده است. در چنین شرایطی دانش به عامل کلیدی ارتقای عملکرد سازمانی تبدیل شده است. هر چند صاحب نظران رشته نوآوری اهمیت دانش را به رسمیت می‌شناسند، اما ابهام موجود بین ارزش دانش و اطلاعات سازمان ها را ناچار ساخته است که میلیاردها دلار در فناوری اطلاعات سرمایه گذاری کنند. این ناهماهنگی بین مخارج فناوری اطلاعات و عملکرد سازمانی را می توان به گذار از عصر اطلاعات و ورود به عصر دانش نسبت داد. در حقیقت توجه روزافزون به نوآوری دانش به عنوان اهرم استراتژیک عملکرد سازمانی موضوع تازه ای نیست. در طي سال های گذشته، دنياي كسب وكار دچار تحولات چشمگيري شده است. تغييرات سريع تكنولوژي، جهاني شدن،بالارفتن كيفيت كالاها و خدمات، تغيير ساختارهاي اقتصادي و سياسي و نيز كمبود نيروي كار ماهر و متخصص، باعث ايجاد يك فضاي رقابتي بسيار فشرده ميان سازمان ها شده است. كسب موفقيت در يك چنين رقابتي، مستلزم استفاده از منابع و روش هاي جديد مي باشد. به اين منظور، پژوهشگران بر پايه ي نگرش منبع- محور به سازمان، نگرش جديدي مبتني بر دانش را ارائه كرده اند كه در آن، دانش به عنوان منبع كليدي و شايد تنها منبع سازمان در ايجاد مزيت رقابتي پايدار، در نظر گرفته مي شود. در يك سازمان، منابع دانشي حالت منحصربه فرد داشته و قابل كپي برداري و يا جايگزيني نمي باشند. در مقابل،با وجودي كه منابع سنتي از قبيل سرمايه هاي مالي و زمين، باعث ايجاد بعضي مزاياي رقابتي مي شوند، يكتا و منحصر به يك سازمان نيستند و رقيبان مي توانند به آساني به آنها دسترسي پيدا كنند. آنچه كه باعث ايجاد مزيت رقابتي مي شود، دانش و سرمايه هاي فكري مي باشد. از اين رو، بسياري از سازمان ها و بنگاه هاي اقتصادي به دانش به عنوان يكي از سرمايه هاي استراتژيك و با ارزش براي بنگاه خود نگاه مي كنند و به منظور استفاده ي بهينه از منابع فكري سازمان شان، برنامه هاي گوناگون و متنوعي را در سازمان پياده مي نمايند. (نادری، 1386) بسياري از سازمان هاي دولتي بطور نسبي خدماتي را به شهروندان ارائه مي کنند که بسياري از آنها جهت رفاه حال شهروندان مي باشد و بعضي از سازمان هاي دولتي هم به ارائه خدمات خاصي به قشرهاي از جامعه مي پردازند که با تناسب شغل, کسب و کار افراد نوع ارائه خدمات نيز متفاوت است. ولي بطور کلي سازمان هاي دولتي مکان هاي هستند که محل تعامل افراد سازمان به عنوان نيروي انساني سازمان و مراجعين به سازمان به عنوان ارباب رجوع مي باشند، که بحث مديريت دانش براي هر دو سوي اين تعامل لازم و ضروري است و اگر هر يک از اين دو گروه از مديريت دانش سهمي نبرند قطعاً آن سازمان به اهداف کلان خود نخواهد رسيد.(اژدری، 1389) یکی از مهمترین اولویت های اعلام شده توسط محققين مدیریت دانش ، ایجاد انگيزه در افراد برای تسهيم دانش آنان است. اگرچه بعضی ها معتقدند که دانش قدرت است ، ولی به نظر می رسد که دانش به خودی خود قدرت ندارد ؛ بلکه چيزی که به افراد قدرت می دهد ، آن قسمتی از دانش آنهاست که با دیگران تسهيم می کنند اگر دانشی را که در ذهن افراد قرار دارد به طلای درون یک جعبه تشبيه کنيم ، ارزش آن دانش زمانی مشخص می شود که آن را تسهيم کنند ؛ مانند زمانی که دارنده طلا ، جعبه آن را باز می کند و با نشان دادن طلای درونش ، ارزش آن را نمایان می سازد. نقش تسهيم دانش در مدیریت دانش آنقدر مهم است که بعضی از نویسندگان اظهار می دارند که وجود مدیریت دانش برای پشتيبانی تسهيم دانش است از دلایل اهميت تسهيم دانش این است که تسهيم دانش موجب کاهش هزینه ها ، بهبود عملکرد ، بهبود ارائه خدمات به مشتریان ، کاهش زمان توسعه محصولات جدید ، کاهش زمان تأخير در تحویل کالاها به مشتریان ، و در نهایت کاهش هزینه مربوط به یافتن و دسترسی به انواع ارزشمند دانش در داخل سازمان می شود.( کشاورزی، 1386) تسهيم دانش به عنوان یک فعاليت پيچيده ولی ارزش آفرین، بنياد و پایه بسياری از استراتژی های مدیریت دانش سازمان ها می باشد. لذا لازم است به همان ميزان که این موضوع در موفقيت ، سازمان برای ایجاد مزیت رقابتی مؤثر است به شناخت و حذف و یا محدود کردن موانع آن در جهت ایجاد زمينه مناسب تر برای تسهيم دانش اقدام نمود. علي رغم آگاهی روزافزون در خصوص فواید تسهيم دانش ، هنوز در زمينه دسترسی به دانشی که در ذهن افراد جای دارد و به دانش ضمنی (پنهان) مشهور است و یا به صورت مستند شده و مکتوب در اختيار افراد خاصی قرار دارد (دانش صریح یا آشکار) ، محدودیت هایی وجود دارد. این واقعيت یکی از مهمترین دلایلی است که تعداد روزافزونی از سازمان ها، دانش پنهان ذخيره شده بوسيله کارکنان را یک سرمایه سازمانی بسيار ارزشمند می دانند. در حقيقت ، تسهيم دانش پنهان ميان افراد با زمينه ها، دیدگاه ها ، و انگيزه های مختلف ، یک قدم مهم و اساسی برای حصول به توليد دانش سازمانی است . 1-4) اهداف تحقیق يقيناً هر تحقيق به منظور حل يك مسأله و درك روابط بين متغيرهاي تحقيق است كه اهداف زير و بررسي آنها مورد نظر اين تحقيق مي‌باشد. 1-شناسایی موانع عمده بر سر راه انتقال وبه اشتراک گذاری دانش و تجربه کارکنان 2-اولویت بندی این موانع از دیدگاه کارکنان 3-شناسایی راهکار های افزایش انتقال دانش بین کارکنان 4-اولویت بندی راهکارها براساس نظر کارمندان 1-5) سئوالات تحقیق سوال اصلی 1 چرا کارمندان دانش خود را دراختیار دیگر کارمندان سازمان بهزیستی استان آذربایجان غربی قرار نمی دهند؟ سوالات فرعی 1) آیا انتقال دانش، باعث کاهش امنیت شغلی کارکنان می گردد؟ 2) آیا زمان کافی، برای تسهیم دانش بین کارکنان وجود دارد؟ 3) آیا دارنده دانش، از مفید بودن دانش اش برای دیگران آگاه است؟ 4) ارتباط و تعامل، بین افراد دارنده دانش و افراد نیازمند دانش وجود دارد؟ 5) بین اعضای سازمان، اعتماد وجود دارد؟ 6) سیستم پاداش مناسب، برای ترغیب افراد به انتقال دانش موجود هست؟ 7) مدیران سازمان، از فعالیت های تسهیم دانش حمایت می کنند؟ 8) زیر ساخت های مورد نیاز، برای به اشتراک گذاری دانش فراهم شده است؟ 9) منابع سازمان، برای ایجاد فرصت های کافی برای تسهیم دانش وجود دارد؟ 10) سطح رقابت، در سازمان در چه حدی است؟ سوال اصلی2 چه راهکارهایی برای انتقال و به اشتراک گذاری دانش و تجارب مدیریتی بین کارکنان درسازمان بهزیستی استان آذربایجان غربی وجود دارد؟ سوالات فرعی 1) آیا راهکار متنوع ساختن عوامل انگیزش، می تواند به تسهیم دانش کمک کند؟ 2) ساختار سازمانی تخت، می تواند به جریان تسهیم دانش در سازمان کمک کند؟ 3) آیا ابلاغ واضح اهداف و استراتژی ها، می تواند جزء راهکارهای انتقال دانش در سازمان باشد؟ 4) راهکار مالی می تواند به تسهیم دانش در سازمان کمک کند؟ 5) آیا کارکنان از فرصت زمانی برای انتقال تجربیات خود استقبال می کنند؟ 6) فناوری پیشرفته می تواند باعث گسترش تسهیم دانش در سازمان شود؟ 7) آیا فرهنگ سازمانی مناسب در سازمان ایجاد شده است؟ 8) آیا وجود رهبران اشتراک دانش می توانند به تسهیم دانش مناسب در سازمان کمک کند؟ 1-6) فرضیه های تحقیق 1) بین موانع انتقال و اشتراک دانش (تسهیم دانش ) و کاهش امنیت شغلی رابطه معناداری وجود دارد. 2) بین موانع انتقال و اشتراک دانش (تسهیم دانش ) و کمبود زمان رابطه معناداری وجود دارد. 3) بین موانع انتقال و اشتراک دانش (تسهیم دانش ) و عدم آگاهی رابطه معناداری وجود دارد. 4) بین موانع انتقال و اشتراک دانش (تسهیم دانش ) و کمبود ارتباط و تعامل رابطه معناداری وجود دارد. 5) بین موانع انتقال و اشتراک دانش (تسهیم دانش ) وعدم پاداش رابطه معناداری وجود دارد. 6) بین موانع انتقال و اشتراک دانش (تسهیم دانش ) و عدم اعتماد رابطه معناداری وجود دارد. 7) بین موانع انتقال و اشتراک دانش (تسهیم دانش ) و عدم پشتیبانی از تسهیم دانش رابطه معناداری وجود دارد. 8) بین موانع انتقال و اشتراک دانش (تسهیم دانش ) و کمبود زیر ساخت رابطه معناداری وجود دارد. 9) بین موانع انتقال و اشتراک دانش (تسهیم دانش ) و ناکافی بودن منابع رابطه معناداری وجود دارد. 10) بین موانع انتقال و اشتراک دانش (تسهیم دانش ) و سطح رقابت بالا بین کارکنان رابطه معناداری وجود دارد. 11) بین راهکارهای انتقال و اشتراک دانش (تسهیم دانش ) و فرهنگ سازمان مناسب رابطه معناداری وجود دارد. 12) بین راهکارهای انتقال و اشتراک دانش (تسهیم دانش) و تنوع عوامل انگیزش رابطه معناداری وجود دارد. 13) بین راهکارهای انتقال و اشتراک دانش (تسهیم دانش) و ساختار سازمانی تخت و باز رابطه معناداری وجود دارد 14) بین راهکارهای انتقال و اشتراک دانش (تسهیم دانش ) و ابلاغ اهداف واضح رابطه معناداری وجود دارد. 15) بین راهکارهای انتقال و اشتراک دانش (تسهیم دانش ) و راهکار های مالی رابطه معناداری وجود دارد. 16) بین راهکارهای انتقال دانش (تسهیم دانش ) و فرصت زمانی رابطه معناداری وجود دارد. 17) بین راهکارهای انتقال و اشتراک دانش (تسهیم دانش ) و فناوری پیشرفت انتقال دانش رابطه معناداری وجود دارد. 18) بین راهکارهای انتقال دانش (تسهیم دانش ) و رهبران اشتراک دانش رابطه معناداری وجود دارد. 1-7) بیان مختصر سابقه تحقیقات انجام شده پیرامون موضوع مدیریت دانش به عنوان یک رشته ی علمی حاصل تفکر متخصصانی همچون پیتر دراکر، کارل اریک سیوبی و نوناکا و تاکاچی بوده است. بیان دقیق تاریخچه ی پیدایش وتکامل مدیریت دانش امکان پذیر نیست. در حقیقت ،مدیریت دانش از نخستین سال های زندگی بشر و حتی در عصر شکار نیز وجود داشته است و انسان ها به جمع آوری و انتقال اطلاعات و دانش مرتبط با موضوع شکار و گسترش درک و شناخت خود از محیط پیرامونی در زمینه ی میزان منابع غذایی و فرصت ها و تهدیدهای موجود در قلمرو خود می پرداختند. انسان ها به طور مستمر به دنبال دستیابی به علم و فناوری به منظور حفظ بقا و مقابله با حیوانات وحشی و بلایای طبیعی بودند.زندگی بشر آرام آرام پیشرفت کرد و تجارب آنها افزون گشت و علی رغم آنکه هیچ روش نظام مندی ذخیره سازی،اشتراک و مدیریت دانش در آن زمان وجود نداشت ،اما دانش از نسلی به نسل دیگر انتقال می یافت. دانش به منظور تامین نیازهای جوامع در دوره های تاریخی پس از ان از جمله عصر کشاورزی و صنعت مورد استفاده و بهره برداری قرار گرفت.مدیریت دانش مفهومی تازه در تاریخ رشد بشر محسوب نمی شود.این در حالی است که واژه مدیریت دانش در سال های اخیر عمومیت بیشتری یافته است.( شفیع زاده،1386) جامعۀ جهانی پس از عبور از عصر کشاورزی و عصر صنعتی پای به عصر دانش گذاشت و دانش، به عنوان اصلی ترین سرمایه سازمان ها مطرح شد. گزارش ها نشان می دهد که در سال 1929 نسبت سرمایۀ ناملموس به سرمایۀ ملموس برای سازمان های مختلف30 به 70 درصد بود، در حالی که این نسبت 60 سال بعد یعنی در سال 1989 معکوس شد. از سال ها پيش (تقريباً از جنگ جهاني دوم ) محدود بودن « سرمايه هاي ملموس » و فيزيكي و نياز به افزايش برنامه ريزي شده آنها، منجر به خلق شاخه هاي علمي مختلف شده بود . به عنوان مثال، برنامه ريزي خطي و پژوهش عملياتي ، مكان يابي و تخصيص، طراحي كارخانه ، تعميرات و نگهداري، بهره وري ماشين آلات، سرمايه هاي برنامه ريزي توليد و ... همگي در جهت مديريت سرمايه هاي ملموس ايجاد شده بود . اما سرمایه های ناملموس ، تا آن زمان مورد توجه قرار نگرفته بود. (شرکت مشاوران توسعه آینده،1385) مدیریت دانش از اواخر دهه 1970 مطرح شد. حسابدار سوئدی به نام کارل اریک سیوبی که بعدها به عنوان یکی از بنیانگذاران علم مدیریت دانش معرفی شد، با پرسشی بزرگ روبرو شد. ترازنامه مالی یکی از شعبه های معروف شرکتی که او در آنجا کار می کرد، تنها یک کرون ارزش را نشان می داد، در حالی که ارزش واقعی شرکت به مراتب بیش از این ها بود. وی متوجه شد که ترازنامه مالی شرکت او، تنها ارزش دارایی فیزیکی آن را نمایش می دهد و ارزش واقعی سازمان به شایستگی کارکنان سازمان و چیزی را که جمع کارمندان سازمان به عنوان یک فکر و دانش جمعی تشکیل می دادند، وابسته است. سیوبی این یافته را با نام "دارایی دانشی" و " دارایی ناملموس" معرفی کرد و آن را در کنار دارایی های ملموس قرار داد. این حسابدار برای نخستین بار توانست دارایی های دانشی شرکت خود را اندازه گیری کند و در قالب ضمیمه ای به سیستم حسابداری سنتی شرکت اضافه کند. تعداد زيادي از تئوريسين هاي مديريت دانش تكامل بحث مديريت دانش را به عهده داشتند و توزيع نمود ه اند كه در ميان آنان برجستگاني همچون پيتر دراكر، پاول استرلوس و پيتر سنگه از آمريكا را مي توان نام برد . د راكر و استر لوس من بيشتر در زمينه اهميت ارتقا اطلاعات و دانش ساده به عنوان منابع سازماني ، و آقاي سنگه با تمركز بر روي سازمان هاي ياد گيرنده ابعاد فرهنگي مديريت دانش را بوجود آورده اند. تعداد ديگري از دانشمندان وابسته به مجله هاروارد بیزینس ریویو حقايق ديگري از مديريت دانش را آشكار مي كند . در حقيقت دانشمند معروف آقاي لئونارد بارتون توانست موردكاري قابل توجهي را ازشركت استيل چاپارل ارائه دهد ، شركتي كه راهبردهاي موثري را در زمينه مديريت دانش تا اواسط دهه 1970 مورد بررسي و تحقيقات مقاله شده و مستندات خود را با عناوين بهار زيبا از دانش و ساختن منابع نوآوري در مجله ذكر شده به چاپ رسانيد. آقاي اورت راجرز در دانشگاه استنفورد با نفوذ در بحث نوآوري و نيزآقاي توماس آلن در دانشگاه ام ای تی در خصوص انتقال اطلاعات و فناوري، تحقيقات زيادي را طي سال هاي 1971 ،1970 به انجام رسانيد كه , كمك بزرگي را در جهت درك و فهم اينكه مديريت دانش چيست؟ دانش چگونه توليد مي شود؟ چگونه استفاده مي شود؟ و به چه طريقي درسازمان ها نفوذ مي كند؟ و... را ارائه مي دهد. در اواسط سال 1980 اهميت دانش به عنوان دارايي رقابت در بين سازمان ها مشهور گرديد . و اين در حالي بود كه علم اقتصاد كلاسيك هنوز در رابطه با روش ها و متد هاي مديريت آن داراي نقصان بود و هنوز براي برخي از سازمان ها ، اين غفلت وجود دارد. اخيرا واژه مديريت دانش در فرهنگ لغات لکسیکون جاي گرفته است. در سال 1989 براي آماده سازي مديريت دانش بر پايه فناوري كنسرسيومي از سازمان ها در آمريكا كار خود را آغاز نمود تا پيشگامي خود را براي منظور نمودن مديريت دانش به عنوان سرمايه در سازمان ها اعلان نمايد. مقالات و نوشتارهاي مرتبط با مديريت دانش ابتدا در نشريات معتبر جهاني به چاپ رسیدند. اولين كتاب ها درباره فراگيري سازماني و مديريت دانش درسال 1990 منتشر شدند. براي مثال از كتاب آقاي سنگه بنام پنج اصل و يك كتاب آقاي ساكايي يا تحت عنوان انقلاب ارزش دانش نام برد.در سال 1991 و براي اولين بار مطالبي درباره مديريت دانش در مراكز انتشاراتي مشهور به چاپ رسيد . شايد بتوان گفت كه وسيع ترين كارتحقيقاتي در زمينه مديريت دانش تا امروز در سال 1995 توسط آقايان كوجيو نوناكا ، هيروتاكاچی در سازمان خلق دانش بنام، چگونه شركت هاي ژاپني نوآوري و پويايي را به وجود مي آورند ؟ (اسدزاده ، جلالیان، 1389) فعاليت سيوبي و پس از آن بك من، نوناكا ، ويگ و .. باعث گرديد، توجه صنعت گران و عالمان علوم صنعتي به سرمايه اي بس عظيم ، يعني سرمايه اي كه با وجود توليد اكثريت ارزش افزوده كالا، كمتر مورد مديريت و ساماندهي و برنامه ريزي افزايشي قرار مي گرفت، جلب شود . نمودارپایین نشان گر تلاش هاي علمي پس از اين دوره است. (شرکت مشاوران توسعه آینده، 1385) جدول 1-1: تلاش های علمی در جهت توسعه مدیریت دانش(اسدزاده ، جلالیان،1386) با توجه به اهميت مبحث اشتراك دانش در سازمان ها و توجه به آن به عنوان عنصر اصلي مديريت دانش، برخي از صاحب‌ نظران الگوهايي را براي پياده‌ سازي و يا ارزيابي اشتراك دانش در سازمان ها ارائه داده اند كه بسياري از آنها بر اساس الگوي تبديل دانش «نوناكا و تاكاچي» است . «السعيد و احمد» (2003) نيز معتقدند بسياري از الگوهاي اشتراك دانش، بر تعامل ميان دانش عيني و ذهني مبتني است و مدل «نوناكا و تاكاچي» در اين خصوص پايه و چارچوب مناسبي را فراهم ساخته است. به عنوان نمونه مي توان به پژوهش «كوتز» (2005) اشاره كرد. وي در تحقيقي موردي، با توجه به مدلي كه در رابطه با اشتراك دانش بر پايه الگوي تبديل دانش «نوناكا و تاكاچي» ارائه داده بود، به بررسي وضعيت اشتراك دانش در يك سازمان فناوري اطلاعات در دانمارك پرداخت و وي معتقد بود دانش از طريق يادگيري كسب و از طريق ارتباطات به اشتراك گذاشته مي‌شود. بدين ترتيب، در مدل پيشنهادي خويش بر مبناي الگوي «نوناكا و تاكاچي» فرايند يادگيري و ارتباطات را نيز گنجانده و با رويكردي توصيفي با استفاده از اين مدل به شناسايي موارد مرتبط با اشتراك دانش در سازمان از جمله تعامل هاي اجتماعي و ابزارها و ساز و كارهاي به كارگرفته شده در جهت ايجاد ارتباط و انتقال اطلاعات پرداخت و در نهايت نتيجه گرفت كه اين الگو مي‌تواند ارتباط بين انتقال اطلاعات، فرايند يادگيري و شناسايي انواع دانش را نشان دهد. افزون بر اين، «شال و همكارانش» (2003) نيز به بررسي فرايند اشتراك دانش و تعامل ميان دانش عيني و ذهني دو گروه از مهندسان نرم افزار بر اساس الگوي تبديل دانش «نوناكا و تاكاچي» پرداختند. محققان معتقدند مطالعات مكرر در جامعه مهندسي نرم افزار اهميت بسياري دارد و امروزه بسته هاي آزمايشگاهي مي توانند تكميل كننده مطالعات مكرر باشند، اما با وجود بسته هاي آزمايشگاهي نيز، انتقال تجربه ‌ها و دانش چگونگي انجام كار به طور مؤثر امكان پذير نيست. در همين راستا، آنها ساختار همكاري هاي انجام شده در پروژه ریدر را كه تحت حمايت دو سازمان ملي علوم آمريكا و برزيل انجام گرفته است، تحليل كرده و به بررسي موارد مرتبط با انتقال دانش پرداختند. براي انجام پژوهش، از الگوي تبديل دانش «نوناكا و تاكاچي» به عنوان چارچوب نظري پژوهش براي شناسايي موارد مرتبط با اشتراك دانش در خصوص آزمايش هاي مربوط به مهندسي نرم افزار استفاده كردند. بدين ترتيب، از دو گروه مهندس نرم‌افزار براي به تصوير كشيدن شيوه‌هاي اشتراك دانش و شناسايي ساز و كارهاي اجراي آنها در پروژه ریدر استفاده كردند. يافته‌هاي اين پژوهش نشان داد مشكل اصلي با توجه به الگوي «نوناكا و تاكاچي» در دو بخش اجتماعي‌ سازي و دروني‌سازي است و اين امر نيز به دليل ماهيت دانش ذهني است. علاوه بر آن، پژوهشگران دريافتند، دانش ذهني و تجربه‌اي كه فرد در اجراي آزمايش به كارمي‌برد، در بسته‌هاي آزمايشگاهي كه تنها به توصيف چگونگي آزمايش مي‌پردازد، ثبت نمي‌شود. بدين ترتيب، پژوهشگران پيشنهاد دادند علاوه بر ثبت چگونگي انجام پژوهش در اين بسته ‌ها، فهرست خطاهايي كه فرد در هنگام انجام آزمايش با آنها روبرو مي‌شود و چگونگي برخورد و رفع آنها نيز تهيه شود. به اين شكل، امكان عيني كردن دانش ذهني و بهره‌گيري از آن بيشتر خواهد شد.( خاتميان فر، پريرخ،1386) 1-8) قلمرو تحقیق 1-8-1) قلمرو موضوعی از نظر قلمرو موضوعي، موضوع هاي مرتبط با مدیریت دانش، ساختار سازمانی، فرهنگ سازمان، مدیریت پاداش، مدیریت رفتار سازمانی و مديريت منابع انساني در اين پژوهش بكار گرفته كه به شناسایی و اولویت بندی موانع و راهکارهای تسهیم دانش می پردازد. 1-8-2) قلمرو زماني دوره مطالعه فعالیت های سازمان سال های 1389 تا 1390 بوده و زمان اجرا 9 ماه اخیر می باشد. 1-8-3) قلمرو مكاني قلمرو مكاني اين تحقيق اداره کل بهزیستی استان آذربایجان غربی كه شامل كليه کارکنان زير نظر معاونت نیروی انسانی، ‌معاونت اداري ، مالي،‌ معاونت طرح و برنامه وغیره مي‌باشد. 1-9) تعریف مفاهیم و واژگان اختصاصی دانش: دانش را می توان به عنوان ترکیبی منعطف و قابل تبدیل از تجارب، ارزش ها، اطلاعات معنی دار و بینش های متخصصان دانست که چارچوبی را برای ارزیابی و انسجام اطلاعات و تجارب جدید ارائه می دهد.اُدل و گریسون دانش را به عنوان "آن چه کارکنان در سازمان دربارۀ خدمات، فرایندها، اشتباهات و موفقیت ها می دانند" تعریف می کنند. در یک تعریف ساده می توان دانش را به عنوان "آنچه می دانیم" تعریف کرد. دانش آشکار: دانشی است که عینی بوده و می تواند به صورت رسمی بیان شود، این نوع دانش مستقل از کارکنان در سازمان وجود دارد و به آسانی قابل انتقال می باشد و می توان آن را در قالب نوشته، صدا، تصویر، عکس، متن و.... مدون کرد؛ به همین دلیل تسهیم دانش آشکار به راحتی امکان پذیر است. معمولاً دانش آشکار در سازمان ها به شکل قوانین، رویه های کاری، برنامه های روزمره در می آیند. عدم وابستگی دانش آشکار به شخص، تسهیم آن را آسان تر می کند. دانش پنهان: دانشی است که منابع و محتوای آن در ذهن نهفته است و به آسانی قابل دستیابی نیست. این نوع دانش از طریق تجربه و یادگیری عملی کسب می شود و دانش نانوشته ای است که بیانگر میزان تجربه و مهارت کارکنان است . پولانی با تعبیر زیبایی در این خصوص می گوید: " ما بیشتر از آنچه می گوییم، می دانیم". مدیریت دانش: مدیریت اصولی و مشخص بر دانش ضروری و فرایندهای آن می باشد که شامل خلق، کسب، سازماندهی، تسهیم، استفاده و بهره برداری از دانش می باشد، که به تبدیل دانش شخصی به دانش سازمانی می انجامد؛ و طی این فرایند، دانش به صورت وسیعی در سراسر یک سازمان تسهیم می شود و به صورت مناسبی به کار برده می شود . مدیریت دانش؛ فرایند کشف، کسب، توسعه و ایجاد، ذخیره و نگهداری، تسهیم، و بکارگیری دانش مناسب، در زمان مناسب، توسط فرد مناسب، در سازمان است که از طریق ایجاد پیوند بین منابع انسانی، فناوری اطلاعات و ارتباطات و فرهنگ سازمان و ایجاد ساختاری مناسب برای دستیابی به اهداف سازمانی صورت می پذیرد. تسهیم دانش: تسهیم دانش فعالیتی است نظام مند به منظور اشتراک گذاری دانش و تجربه میان اعضای یک گروه یا سازمان. در تعریف دیگری تسهیم دانش به تعاملات اجتماعی گفته می شود که شامل تبادل دانش ضمنی و صریح، تجارب و مهارت های کارکنان بین واحدهای سازمانی و یا در کل سازمان می شود. وقتی می گوییم فردی دانش خود را تسهیم می کند به این معنی است که آن فرد، فرد یا افراد دیگری را با استفاده از دانش، بینش و افکار خود راهنمایی می کند تا او را کمک کند موقعیت خود را بهتر ببیند. (دانشگاه علوم اقتصادی) 1-9-1) تعاریف عملیاتی موانع: در این تحقیق موانع عبارت اند از کاهش امنیت شغلی، کمبود زمان، عدم آگاهی، کمبود ارتباط و تعامل، عدم اعتماد، نبود پاداش، کمبود زير ساخت، ناکافی بودن منابع سازمان، سطح رقابت بالا در سازمان و عدم پشتیبانی از تسهیم دانش. کاهش امنیت شغلی: کاهش امنیت شغلی و کاهش جایگاه سازمانی شاخص هستند. کمبود زمان:زمان اشتراک، شناسایی، تعامل کارکنان و پرداختن به دیگر کارها شاخص این مولفه هستند. عدم آگاهی: شاخص های این مولفه عبارتند از عدم آگاهی اهمیت تسهیم دانش، نیاز دانش، کسب دانش از دیگران، شناخت افراد نیازمند، ارزش دانش دیگران و ارزش دانش خود. کمبود ارتباط و تعامل: شاخص های این مولفه ارتباط کارامد، ارتباط آسان، ارتباطات همه جانبه و ارتباط منبع و گیرنده دانش هستند. نبود دانش: پاداش مادی، پاداش معنوی و تشویق تسهیم دانش شاخص های این مولفه هستند. عدم اعتماد: جو حاکم، سوءاستفاده و صحت دانش شاخص های این مولفه هستند. عدم پشتیبانی از تسهیم دانش: شاخص های این مولفه عبارتند از حمایت مدیران عالی، فرهنگ، فناوری و ساختار سازمانی. کمبود زیرساخت: شاخص های این مولفه عبارت اند از کمبود فناوری، ارتباطات، فرهنگ و ساختار. ناکافی بودن منابع: منابع مالی و منابع انسانی شاخص های این مولفه هستند. سطح رقابت بالا در سازمان: رقابت کارکنان و رقابت واحد ها شاخص های این مولفه هستند. راهکارها: منظور از راهکارها در این تحقیق فرهنگ سازمان، تنوع عوامل انگیزش، ساختار تخت و باز، ابلاغ واضح اهداف، راهکار مالی، فرصت زمانی، فناوری پیشرفته انتقال دانش و رهبران اشتراک دانش است. فرهنگ سازمان: تشویق کارکنان و حمایت از تسهیم دانش شاخص های این مولفه هستند. تنوع عوامل انگیزش: ترفیع، افزایش حقوق، شهرت و احترام ساختار تخت و باز: ساختار تخت شاخص این مولفه است. ابلاغ واضح اهداف: خط مشی، اهداف کلی، اهداف بلند مدت، اهداف کوتاه مدت و برنامه ها شاخص های این مولفه هستند. راهکار مالی: پاداش مادی و حمایت مالی از تسهیم دانش شاخص هستند. فرصت زمانی: زمان اشتراک، شناسایی افراد، تعامل کارکنان و دیگر کارها. فناوری پیشرفته انتقال دانش: زیر ساخت فناوری، انطباق با نیاز، کیفیت فناوری، دسترسی به فناوری شاخص های این مولفه هستند. رهبران اشتراک دانش: مدیر دانش، تسهیل ارتباط سازمانی و تسهیل اشتراک شاخص های این مولفه هستند. 1-10) خلاصه فصل اول در این فصل به طور اجمالی به تشریح موضوع ، بیان مساله تحقیق ، بیان اهمیت تحقیق ، بیان پیشینه ی تحقیق ، سوالات اصلی و فرعی ، روش های تحقیق ، بیان مختصر سابقه تحقیقات انجام شده پیرامون موضوع ، قلمرو تحقیق و تعاریف واژگان تخصصی و مهم پرداخته شده است. فصل دوم مبانی نظری و پیشینه تحقیق 2-1) مقدمه هر تحقیق و پژوهش علمی که صورت می گیرد بر پایه ها، ارکان و نتایج مطالعات و تحقیقات پیشین استوار است که هر پژوهش گر باید سعی کند مرتبط ترین دستاورد هاي تحقیقات پژوهشگران قبلی را مورد شناسایی قرار دهد و دریابد که دیگران تا چه درجه اي مساله تحقیق مورد نظر او را بررسی کرده اند و به آن نزدیک شده اند، به عبارت دیگر چه ابعادي از مساله تحقیق، مورد پژوهش قرار گرفته و چه ابعادي بررسی نشده است . مطالب این فصل حاوي چکیدهای از کند وکاوي عمیق و وسیع در آنچه که پیرامون موضوع پایان نامه و موضوع هاي مشابه در کتاب ها، مقالات و تحقیقات وجود دارد، می باشد. طی دهه های گذشته تحولات بنیادین و فراوانی در سازمان ها به وجود آمده است. این تغییرات و تحولات موجب پیدایش اصول، روش ها و مهارت های مدیریتی نوینی گردیده است که از جمله مهمترین آنها «مدیریت دانش» یا «مدیریت دانایی» است. بدیهی است در عصری که «دانش» به عنوان مهمترین عامل ایجاد کننده ارزش و مزیت رقابتی سازمان به شمار می آید، «مدیریت دانش» نیز از ضرورتی ترین کارکرد های مدیرت نوین است.(حسن بیگی ، 1389) بخش های تولیدی و خدماتی، هر دو از انقلاب تکنولوژیک سود می‌برند. اهمیت اطلاعات به عنوان یکی از فرایندهای تولید، برای درک بهتر نیازهای مشتریان و نیز برای بهبود مستمر تولید و فرایند آن، یکی از جنبه های این تأثیر است. در این دوره، قابلیت بهره وری تنها به سرمایه و تجهیزات وابسته نیست، بلکه هرچه بیشتر به مهارت، دانش و تخصص کارکنان بستگی دارد. سازمان ها نیز با درک اهمیت دانش، در حال ساختاربندی مجدد خود برای استفاده از این فرصت اند. توانمند سازی کارکنان، تبدیل ساختار عمودی به ساختار افقی، تمرکززدایی و تأکید بر نوآوری و بهبود مستمر در دستور کار اکثر سازمان های بزرگ قرارگرفته است. (برگرن ،1386) استراتژی‌های توسعه اقتصادی باید با این دیدگاه جدید مطابقت داشته باشند. استراتژی‌ها باید برای فراهم کردن نیازهای اطلاعاتی سازمان ها توسعه یابند و برای خلق دارایی های دانش مدار سازمان ایجاد شوند. فعالیت های توسعه باید از فناوری اطلاعات و ابزارهای خلق دانش بهره گیرند. اغلب ابزارهای مدیریت دانش و تکنیک‌های آن می توانند به توسعه اقتصادی سازمان ها کمک کنند تا بهتر با منابع داخلی و خارجی دانش و اطلاعات ارتباط برقرار کنند. (ابراهیمی ، وحیدی ،1388) دانش سازمانی به زعم غالب مدیران موفق دنیا، یکی از مهمترین سرمایه ی شرکت هاي سده بیست و یکم محسوب می شود که مدیریت بهینه آن موجب ارتقا سطح کیفی سازمان می گردد. مدیریت دانش واژه اي است که امروزه در ادبیات مدیریت و کسب و کار بسیار متداول شده است.( ابراهیمی، وحیدی، 1388) با توجه به شتاب تحولات، محیط رقابتی و عدم اطمینان محیطی در دنیای امروز، دانش، راهبردی ترین منبع برای حفظ و تقویت مزیت رقابتی به شمار می رود و مدیریت اثربخش دانش یکی از جدی ترین چالش های سازمان ها است. مدیریت دانش دارایی نهفته در ذهن افراد را به دارایی سازمانی تبدیل می کند، به طوری که مجموعه ی وسیعی از افرادی که در تصمیم گیری ها دخیل هستند، به این ثروت دسترسی داشته و بتوانند از آن استفاده کنند.(ابزاری ،شائمی ،طالبی ،عبدالمنافی،1390) مطالب این فصل شامل شش بخش اصلی می باشد. بخش اول پیرامون موضوع دانش ، تعاریف دانش، انواع دانش و تبدیل دانش می باشد. بخش دوم پیرامون موضوع، مدیریت دانش بوده و شامل مطالبی در رابطه با تعریف مدیرت دانش، تاریخچه مدیریت دانش، مولفه های اساسی مدیریت دانش، علل پیدایش مدیریت دانش، اهداف مديريت دانش، عوامل کلیدي موفقیت مدیریت دانش و ... می باشد . بخش سوم پیرامون موضوع تجربه بود، بخش چهارم پیرامون موضوع تسهیم دانش، تعاریف تسهیم دانش، تحقیقات در مورد تسهیم دانش درایران می باشد. بخش پنجم پیرامون موضوع، موانع بالقوه تسهيم دانش که شامل ده مانع است که هر کدام را توضیح می دهیم و در بخش آخر راهکارهای تسهيم دانش توضیح داده می شود. 2-2) دانش امروزه دانش و متعلقات ناملموس آن نه تنها به طور فزاينده اي باعث تحرک کسب و کارها شده است بلکه به عنوان کل يا بخشي از توليدات شرکت هاي عرضه کننده کالا وخدمات به شمار مي آيند. دانش فني، طراحي کالا، نوع عرضه، درک مشتري، ابداعات و خلاقيت هاي شخصي، از جمله عوامل دانش مدار و ارزش آفرينند. توانمندي ها دانشي سرعت، پيچيدگي، گذشته نگري، قضاوت و انعطاف پذيري دقيقاٌ ابزار مورد نياز براي حضور موفق در يک اقتصاد رقابتي است. با نگاهي دقيق تر، دنياي جديد صنايع و كسب وكار بر پايه دانش شناخته مي شود و در سطح وسيع تر، مطالعه مديريت دانش از نياز شرکت ها براي مديريت اثر بخش منابع در رقابت هاي اقتصاد جهاني شکل مي‌گيرد. پيتردراکر در مقاله معروف خود درمجله هاروارد بيزينس ريويو به نام «درجستجوي کمال» درمورد لزوم استفاده از دانش جديد در سازمان ها چنين مي گويد: «دانش به صورت مداوم خودش را منسوخ مي کند و دانش پيشروي امروز، جهل فردا است». و در ادامه پيشنهاد مي كند كه توجه به مديريت دانش بايد مركز توجه اوليه سازمان هاي امروزي قرار گيرد. همچنين پيتر سنگه در همين ارتباط مي گويد: سازمان هایي موفق، مزيت رقابتي را از طريق کاهش کنترل و افزايش يادگيري که اين خود از طريق خلق و به اشتراک گذاشتن مستمر دانش جديد به دست مي آيد، ايجاد مي کنند. آنچه مسلم است توجه به مقوله دانش و مديريت دانش در سازمان هاي قرن 21 در اولويت قرار گرفته است.( اکبری و طهماسبی آشتیانی، 1386) 2-2-1) تعاریف دانش تعاریف متعدد و مشابهی از دانش ارائه شده است؛ دانش را می توان به عنوان ترکیبی منعطف و قابل تبدیل از تجارب، ارزش ها، اطلاعات معنی دار و بینش های متخصصان دانست که چارچوبی را برای ارزیابی و انسجام اطلاعات و تجارب جدید ارائه می دهد.اُدل و گریسون دانش را به عنوان آن چه کارکنان در سازمان دربارۀ خدمات، فرایندها، اشتباهات و موفقیت ها می دانند تعریف می کنند. در یک تعریف ساده می توان دانش را به عنوان آنچه می دانیم تعریف کرد. واژه دانش در منابع علمي مختلف تعاريف متعددي دارد كه عبارتند از: - دانش آميخته اي از نظريات، تجربيات، تئوري ها، الگوها، مهارت ها و سرمايه هاي اطلاعاتي است. - دانش عبارت است از شناخت هاي بدست آمده از اطلاعات و داده هايي كه مي تواند به روش هاي مختلف و در شرايط گوناگون موثر باشد. - دانش فهمي است كه از طريق تجربه، استدلال و يادگيري بدست مي آيد. - دانش همان صورت ذهني ايده ها، واقعيت ها، مفاهيم، داده ها و روش هاي ثبت شده در حافظه انسان است. 2-2-2) انواع دانش بسته به اينكه دانش از لحاظ فيزيكي در كجا قرارمي گيرد مي توان آن را به دو نوع دانش تصريحي و دانش ضمني تقسيم‌ بندي كرد. «نوناكا» و نويسندگاني ديگر از جمله «هال» و «آندرياني» دانش تصريحي را دانشي مي دانند كه قابل رمزگذاري و كدگذاري بوده و در نتيجه مي توان آن را به سادگي مخابره، پردازش و منتقل و درپايگاه داده‌ها ذخيره كرد. اين نوع از دانش را مي توان فرم داد و يك فرمول علمي و يا كتابچه راهنما بين افراد سازمان منتشر كرد. دستورالعمل ها، مقررات، قوانين، رويه‌هاي انجام كار، آئين‌نامه‌ها، شرح جزئيات و… كه به صورت رسمي در بين افراد سازمان به آساني قابل انتقال هستند همه دانش تصريحي به حساب مي آيند. در مقابل، دانش ضمني شخصي بوده و فرموله كردن آن بسيار مشكل است. اين نوع از دانش كه از طريق تسهيم تجربيات با مشاهده و تقليد اكتســـاب مي شود، ريشه در اعمال، ‌رويه ها، تعهدات، ارزش ها و احساسات افراد داشته، قابل كد گذاري نبوده، از طريق يك زبان مخابره نمي شود. دانش ضمني و تصريحي مكمل يكديگرند و اين بدين معناست كه براي ايجاد دانش هر دوي آنها ضروري هستند، از اين رو آنچه ما دانش مي خوانيم از طريق تعامل بين دانش ضمني و تصريحي و نه هر كدام به تنهايي ايجاد مي شود. (فتحيان، بيگ، قوامي فر. 1387) 2-2-3) تبدیل دانش نوناكا و تاكاچي خلق دانش سازماني را با استفاده از دو شاخص شكل و سطح تشريح مي كنند و بدين ترتيب دو نوع تعامل را براي شكل گيري دانش تعريف مي كنند كه عبارتند از تعامل ميان دانش ضمني و دانش آشكار (تعامل ميان دو شكل از دانش) و تعال ميان دانش فردي و دانش سازماني (تعامل دو سطح). اين تعاملات چهار فرايند شكل گيري دانش در شركت را مشخص مي كنند: 1- اجتماعی‌سازی (از ضمنی به ضمنی). افراد از طریق کنش‌های اجتماعی می‌توانند در دانشی که جنبه‌ی شخصی داشته و فرموله‌کردن آن دشوار است، تا حدودی شریک شوند.تبدیل دانش ضمنی به ضمنی از طریق مشارکت در تجربیات و تقلید و تمرینات واز طریق تعلیم استاد شاگردی، شرکت در کنفرانس‌ها و سمینارها، یا به سادگی در خلال تعامل بین کارکنان در زمان‌های استراحت حاصل می‌شود. 2- برونی‌سازی (از ضمنی به صریح (اشکار سازی)). برونی‌سازی یعنی تبدیل دانش شخصی افراد، که کیفیت ضمنی دارد، به دانش صریحی که قابل انتقال به افراد یا گروه‌های دیگر باشد.معمولاً از طریق بیان و اظهار دانش ضمنی و تبدیل آن به صورت صریح صورت می‌گیرد، مثل یک گزارش یا مستندسازی. 3- تلفیق (از صریح به صریح). از طریق فرایندهای گوناگون مستندسازی، افراد می‌توانند دانش صریحِ مشخصی را به شکل‌های مختلفی ارایه کنند، با این هدف که مخاطبان بیش‌تری به آن دانش دسترسی داشته باشند. به‌عنوان مثال، دانش صریح ریاضی یا فیزیک را که در قالب فرمول‌ها و نظریه‌ها شکل می‌گیرد، می‌توان طوری نوشت که برای گروه‌های سنی مختلف قابل استفاده باشد.در محیط‌ های سازمانی مستندسازیِ استراتژی‌ها، دکترین‌ها، و استاندارد های فنی و عملیاتی از این نوع هستند. 4- درونی‌سازی (از صریح به ضمنی). درونی‌سازی، بر این فرض استوار است که تبدیل دانش صریح به دانش ضمنی می‌تواند خالق دانش تازه‌ای در درون فرد باشد.تبدیل دانش صریح به ضمنی کارکنان را قادر می‌سازد دانش را در پاسخ و رفتار خود به گونه‌ای ادغام کنند که در مواجهه با موقعیت یا مشکلی که کاربرد دانش لازم است بتوانند آن را به کار ببرند.(اخگری ،1388) نمودار 2-1) الگوی مارپیچ تبدیل دانش (رفعتی شال دهی ،حسنوی ،به آذین ، بنی طباء ، 1387) بر اساس نظر متخصصان و صاحب نظران، " دانش ضمنی" و "دانش تصریحی" یک سازمان مکمل یکدیگرند و در واقع عدم توجه به هر یک، سازمان را از مدیریت بخشی از دارایی های دانشی خود محروم می سازد. این بدین معناست که در استقرار مدیریت دانش شناسایی و به اشتراک گذاری هر دوی آنها در سازمان ضروری است. وچنانچه به یکی بها دهیم ولی به دیگری نپردازیم، استقرار مدیریت دانش بدین صورت همچون ترسیم شیر بدون یال و دم است.( اخگری ، 1388) دانش سازمانی موثر برای اولین بار در سطح فردی به دست می آید. تحول دانش از فردی به سطح سازمانی موثر ضروری است. دانش برای تبدیل شدن به اساس توانایی سازمانی ایجاد دانش به روند فزاینده از فعل و انفعالات بین عیان و نهان است.( Megan Lee, Steven.2007) 2-3) مدیریت دانش در اقتصاد مبتني بر دانش امروز، مزيت رقابتي، به ‌طور فزاينده‏اي در تسهيل روندهاي اطلاعاتي انجام كار يافت مي‏شود تا در دسترسي به منابع و بازارهاي خاص. پس دانش و سرمايه فكري به عنوان مبناي اوليه دست يابي به شايستگي هاي اصلي و راهبردي براي عملكرد برتر مطرح مي‏شوند. در راستاي رسيدن به مزيت رقابتي پايدار نيز توجه به دانش موجود، چگونگي استفاده موثر از آن و ايجاد ساختاري براي استفاده از اطلاعات و دانش جديد امري مهم و حياتي شمرده مي‏شود که سازمان ها بايد توجه ويژه‏اي به آن داشته باشند. مديريت ارتباط با مشتري از مباحثي است که در اقتصاد جهاني امروز، سازمان ها را به دوباره انديشي در راهکارهاي برقراري ارتباط با دامنه وسيع مشتريان و تسخير اين دانش گسترده برانگيخته است. اما به جرات مي‏توان به اين نکته اشاره کرد كه برقراي ارتباط موثر با مشتريان بدون به‌کارگيري مديريت دانش امكان پذير نيست. براي افزايش کارايي و اثربخشي سازمان و اطمينان از ارايه مطلوب کالا و خدمات به مشتريان و کسب رضايت آنان، بايد دانش خود را درباره مشتريان مديريت کنيم. بنابراين مديريت دانش جزء جدانشدني مديريت ارتباط با مشتري است.( غلاميان ،خواجه افضلي ، ابراهيمي ،1385) مدیریت دانش در سال هاي اخیر، به عنوان یکی از جالب ترین و چالش برانگیزترین موضوعات مدیریت کسب و کار بوده و دایره کاربرد آن همواره با سایر مباحث عرصه مدیریت، گسترده تر می شود. مدیریت دانش فرایندي است که به سازمان ها در شناسایی، انتخاب، سازماندهی، انتشار و انتقال اطلاعات مهم و مهارت هایی که بخشی از سابقه سازمان هستند و عموما به صورت ساختار نیافته در سازمان وجود دارند، یاري می رساند. از آنجا که مدیریت دانش ریشه هایی در سیستم هاي خبره، یادگیري سازمانی و نوآوري دارد، به خودي خود ایده جدیدي نیست. مدیران موفق همیشه از سرمایه هاي فکري بهره برده و ارزش آن را تشخیص داده اند. اما این تلاش ها، سازمان یافته نبوده و تضمینی وجود نداشت که دانش به دست آمده به طور مناسب، براي حداکثر منافع سازمان، به اشتراك گذاشته شده و توزیع گردد، در حالی که دانش و سرمایه فکري پایه و اساس شایستگی هاي اصلی و نیز راهبردي براي عملکرد بهتر می باشد. دانش در صورتی نقش راهبردي دارد که سازمان بتواند آن را درفعالیت هاي ارزش آفرینی استفاده نموده و از دانش ابزاري براي عملی ساختن فرصت هاي موجود در بازار رقابتی بهره برداري کند. زیرا براي شرکت ها دیگر امکان پذیر نیست که با انجام سریع تر و بهتر کارها مزیت رقابتی خود را حفظ کنند، بلکه مزیت رقابتی هنگامی امکان پذیر می شود که کارهایی صورت گیرد و قابل تقلید توسط دیگران نباشد. در دست یابی به مزیت رقابتی پایدار، هم توجه به دانش موجود و استفاده موثر از آن و هم ایجاد ساختاري براي استفاده از دانش نوین اهمیت بسیار دارد. سازمان ها باید به همه امور توجه داشته باشند، زیرا مدیریت دانش همچون یک استراتژي کاري، هم زمان، در کل سازمان عمل می کند و ابزار پیشرفت برنامه کلی یک سازمان محسوب می شود.( حسن بیگی ،1389) مدیریت دانش از دهه 1990 به نوعی مد و سبک مدیریتی تبدیل شده است و به فرایند سیستماتیک و منسجم هماهنک سازی فعالیت های گسترده سازمان شامل کسب، خلق، ذخیره سازی، تسهیم، انتشار و کاربرد دانش به وسیله افراد و گروه ها جهت تحقق اهداف سازمانی اشاره دارد. تاثیر پروژه های مدیریت دانش بر موفقیت کلی سازمان بطور گسترده ای تایید شده است. با این حال، اینکه چگونه و چه عواملی سبب موفقیت آن می شود، سئوالی است که مستلزم بررسی های گسترده ای است. اساس و بنيان رقابت پذيري سازماني در اقتصاد معاصر از منابع فيزيكي و قابل محسوس به دانش تبديل شده است. همچنين تمركز اصلي سيستم هاي اطلاعات نيز از مديريت اطلاعات به مديريت دانش تغيير يافته است. كسب و كارهايي كه قادر به دستيابي دانش موجود در درون سازمان هاي خود بوده و آن ر ا در عمليات، محصولات و خدمات خود تسري و گسترش دهند، نسبت به رقباي خود از مزيت ويژه برخوردار خواهند بود. در كشورهاي توسعه يافته بسياري از سازمان ها به عنوان كسب و كارهاي دانش محور به شمار مي آيند، كه در آنها مديريت دانش امري ضروري مي باشد.( والمحمدی، 1388) دانش قابلیتی اصلی برای سازمان ها است و بنابراین نیاز به مدیریت دارد، با مدیریت مناسب و صحیح دانش، هر سازمانی می تواند پایدارتر، منعطف تر، هوشمندتر و نوآورانه تر شود؛ و در نتیجه اثربخشی و عملکرد خود را بهبود دهد. بیشتر سازمان ها با سیل انبوهی از اطلاعات مواجه اند که قادر به استفاده از همه ی اطلاعاتی که ذخیره کرده اند نیستند، این دقیقاً همان وضعیتی است که مدیریت دانش در پی حل آن می باشد. با این وجود، مدیریت دانش را نمی توان تنها از این منظر مورد توجه قرار داد. طیف وسیعی از تعاریف در ادبیات مربوط به این موضوع ارائه شده است زیرا ریشه های مدیریت دانش به حوزه های مختلفی مربوط می باشد.(دانشگاه علوم اقتصادی ) در دنیای متلاطم و پرآشوب امروز که لحظه به لحظه مباحث و علوم نوین در حال شکل گرفتن بوده و پایه های رقابت از افزایش کارآیی به سمت دسترسی به اطلاعات تغییر یافته است، دانش و اطلاعات، سازماندهی و بازیابی بجای آنها و در یک کلمه مدیریت دانش از ضروریات کار مدیریت است. مدیریت دانش همان گونه که از نامش پیداست به معنی اداره کردن دانش موجود و نیز خلق و جذب دانش جدید است. نکته مهم اینکه تنها اکتفا به دانش موجود در عصر توسعه روزافزون دانش‌، هرگز راه گشا نیست و بنابراین مدیران برای عقب نماندن از حرکت رو به جلوی سازمان های رقیب ، مجبور به تشویق دانش آفرینی در شرکت ها‌ی شان هستند. جاری بودن تمایل به دانش و یادگیری در نفس بشر موجب شده است که حتی در قرون ابتدایی نیز از آموختن چیزهایی که برایش مفید بوده دریغ نکند. اما با گذشت زمان شاهد افزایش روز افزون اهمیت دانش و یادگیری در سیستم های اجتماعی هستیم. بیهوده نیست که تام استوارت در سال 1994 طی مقاله‌ای در مجله فورچون به شرکت ها یادآوری می کند که به آنچه می دانند بیش از آنچه دارند اهمیت بدهند و پیتردراکر دانش را به عنوان پایه های رقابت درجامعه فراسرمایه باوری معرفی می کند. ( زنجیر چی، ربانی، 1385) ادواردز و همکاران (2003) در یک تحقیق پیمایشی از 25 دانشگاه و افراد اجرایی در زمینه ی مدیریت دانش، مسایل مربوط به کارکنان و مسایل فرهنگی را به عنوان دو مساله ی کلیدی جهت تاکید شناسایی کردند تا ابتکارات مدیریت دانش موفقیت آمیز باشد. (ردمن، ویلکینسون، ترجمه سید نقوی و ختایی، 1388) در یك نگاه گذرای تاریخی می توان گفت در جامعه كشاورزی، كار و زمین عوامل اصلی تولید محسوب می شدند. با گذر از جامعه كشاورزی و ورود به جامعه صنعتی، دركنار كار و زمین، سرمایه نیز به عنوان یكی از عوامل تولید قلمداد شد. با ورود به جامعه اطلاعاتی، دانش به عنوان عامل اصلی تولید مطرح شد به این دلیل كه به كمك دانش از همان كار، زمین و سرمایه ارزش افزوده بیشتری حاصل می شود. در زمینه سرعت رشد دانش و اطلاعات گفته شده است كه 80 درصد یافته های فناوری و 90درصد تمام دانش و اطلاعات فنی در جهان فقط در قرن بیستم تولید شده است. جالب این است كه هر5 سال و نیم نیز حجم دانش دوبرابر می شود. در باب اهمیت اقتصادی دانش و دانایی به این نكته اشاره می كنم كه دانش در عصر حاضر به عنوان موتور رشد اقتصادی درآمده است. دانش به عنوان دارایی استراتژیك سازمانی قلمداد می شود و رشد روزافزون مشاغلی كه بر پایه ایجاد و استفاده از دانش قرار دارند واقعاً موجب حیرت است. توزیع شغلی كاركنان در فعالیت های اقتصادی در كشور آمریكا در سال۹۳ نشان می دهد كه از مجموع شاغلین،1/5 درصد در بخش كشاورزی فعالیت می كنند، حدود ۱۲ یا5/12 درصد در بخش صنعت و معدن فعال هستند كه در مجموع كمتر از ۱۵درصد می شود، بنابراین بیش از ۸۵ درصد شاغلین در بخش خدمات فعالیت می كنند از ۸۵درصدی كه در بخش خدمات شاغل هستند، ۶۸درصد آنها در زمینه تولید و توزیع اطلاعات فعال هستند. البته رشد بی سابقه تكنولوژی اطلاعات و ارتباطات تنها مربوط به كشور آمریكا نیست، بلكه در همه جای دنیا و از جمله در كشورهای در حال توسعه نیز قابل مشاهده است. در سال ۲۰۰۳ از كل مشاغل خدماتی در سازمان های پیشرفته، ۸۰ درصد در پست های مرتبط با دانش شاغل بوده اند. این بدان معنا است كه توانایی های فیزیكی افراد اهمیت كمتری یافته است و ما در حال حركت به سمت كارخانه های بدون كارگر هستیم، كارخانه هایی كه چند نفر در یك مركز كنترل تمام كارخانه را اداره می كنند. هر ۵ سال و نیم یك بار حجم دانش دوبرابر می شود و علاوه بر آن هر سه سال نیمی از آن كهنه می شود و این موضوع برای اشخاصی مهم است كه به معلوماتی كه در دو دهه پیش به دست آورده اند غره نشوند و دائماً درصدد نو كردن دانش خود برآیند. باز در زمینه سرعت حیرت انگیز رشد دانش، آمارها حكایت از آن دارند كه در هر پنج دقیقه یك فرمول شیمی، در هر سه دقیقه یك رابطه فیزیكی و در هر پنج دقیقه یك موضوع جدید در علم پزشكی كشف، ایجاد و یا ابداع می شود. اقتصاد دانش محور، اقتصادی است كه در آن تولید، توزیع و استفاده از دانش نقش اصلی را در تولید ثروت ایفا می كند. در این زمینه، اینترنت به عنوان یك عامل هم افزایی در دانش جهانی مطرح شد. دولت الكترونیك و تجارت الكترونیك نیز به عنوان محمل هایی جهت استقرار اقتصاد دانش محور مورد بحث قرار گرفتند. پیشرفت تکنولوژی ارتباطات الکترونیکی به شكل گیری و گسترش آموزش الكترونیكی انجامید و دهكده جهانی تا حدود زیادی به واقعیت پیوسته است. ارتباطات سریع و دقیق از راه دور جانشین ارتباط سنتی رو در رو شده است. بخش خدمات به شكل غیرقابل تصوری در حال توسعه است. در چنین اقتصادهایی اولویت منابع مورد استفاده بنگاه های اقتصادی هم تغییر كرده است و نیروی انسانی متخصص به عنوان مهم ترین منبع مطرح شده وتوسعه و آموزش نیروی متخصص دراولویت برنامه های سازمان های پیشرو قرار گرفته است. به عنوان مثال سود شركت ای بی ام در سال۱۹۹۹ معادل ۶‎/۴ میلیارد دلار بوده است كه ۲‎/۲ میلیارد دلار آن صرف تحقیق و توسعه و آموزش شده است، یعنی آموزش، تحقیق و توسعه نه به عنوان هزینه بلكه به عنوان سرمایه گذاری تلقی می شود.( مجله الکترونیکی ویستا ) 2-3-1) تاریخچه مدیریت دانش مدیریت دانش از اواخر دهه 1970 مطرح شد. در سال 1979، حسابدار سوئدی به نام کارل اریک سویبی که بعدها به عنوان یکی از بنیان گذاران علم مدیریت دانش معرفی شد، با پرسشی بزرگ روبرو شد. ترازنامه مالی یکی از شعبه های معروف شرکتی که او در آنجا کار می کرد، تنها یک کرون ارزش را نشان می داد، در حالی که ارزش واقعی شرکت به مراتب بیش از این ها بود. وی متوجه شد که ترازنامه مالی شرکت او، تنها ارزش دارایی فیزیکی آن را نمایش می دهد و ارزش واقعی سازمان به شایستگی کارکنان سازمان و چیزی را که جمع کارمندان سازمان به عنوان یک فکر و دانش جمعی تشکیل می دادند، وابسته است. سویبی این یافته را با نام "دارایی دانشی" و " دارایی ناملموس" معرفی کرد و آن را در کنار دارایی های ملموس قرار داد. این حسابدار برای نخستین بار توانست دارایی های دانشی شرکت خود را اندازه گیری کند و در قالب ضمیمه ای به سیستم حسابداری سنتی شرکت اضافه کند. مدیریت دانش اشتهار خود را از طریق به کارگیری دانش به منظور ایجاد هماهنگی در انجام تغییرات پویا در سازمان و رشد و توسعه نظام هایی برای تسریع انطباق‌ پذیری سیستم با تغییرات محیط پیرامون کسب كرده است. سازمان ها باید قادر به خلق و به کارگیری دانش جدید و بازسازی دانش موجود برای دستیابی به اهداف خویش باشند. در حالی‌که مدیریت دانش تاکید زیادی بر فناوری اطلاعات می‌کند و در بسیاری از موارد به‌ عنوان مدیریت بر اساس فناوری تعریف می‌شود، اما در حقیقت مفهومی فراتر از آن دارد.( اکبری و طهماسبی، 1386) امروزه دیگر همه گروه های کاری و علمی اذعان دارند، برای اینکه سازمان ها بتوانند در دنیای تجارت و رقابت، حضور مستمر و پایدار داشته باشند، باید حول محور علم و دانش فعالیت کنند. علی رغم اینکه دانش به عنوان منبعی برای بقای سازمان ها ضروری است و شرط موفقیت سازمان ها دست یابی به یک دانش و فهم عمیق در تمامی سطوح است، اما باز هم بسیاری از سازمان ها هنوز به مدیریت دانش به طور جدی توجه نکرده اند. به گفته پیتر دراکر، «راز موفقیت سازمان ها در قرن 21 همان مدیریت دانش» است. دانش مفهومی فراتر از داده و اطلاعات است. امروزه سرمایه های یک سازمان تنها سرمایه مالی و فیزیکی نیستند بلکه سرمایه دانشی مهم تر از این دو سرمایه، مورد توجه است. مدیریت دانش در یک سازمان، متشکل از راهبردها و فرایندهایی است که قادرند نیازهای دانش کل سازمان، مشتریان و کارکنان را برآورده سازند. برخی دیگر نیز بیان می‌دارد که مدیریت دانش را، فرایند گسترده ای می دانند که امر شناسایی، سازماندهی، انتقال و استفاده صحیح از اطلاعات و تجربیات داخلی سازمانی را مورد توجه قرار می‌دهد.علت بی‌توجهی بسیاری از سازمان ها نسبت به مدیریت دانش، درک متفاوتی است که از این مقوله در سازمان ها وجود دارد. برای اجرای مدیریت دانش به یک بازه زمانی نسبتا" طولانی، فراهم سازی بسترهای فکری و فرهنگی، مهارتی و آموزشی، کانون های دانشی و فراهم آوردن بسترهای تکنولوژیک نیاز است.( مرادزاده،کریمی ، به آذین،1386 ) در10 سال گذشته بيش از7 هزار عنوان مقاله علمي معتبر در مجلات و كنفرانس هاي علمي درباره مديريت دانش سازماني منتشر شده است كه هر يك از زوايه اي خاص، مساله را مورد تحقيق قرار داده اند. در گذر زمان قدرت و مزیت رقابتی سازمان ها دست خوش تحولات زیادی بوده است. این تغییرات در جدول زیر نمایش داده شده است. جدول 2-1: قدرت و مزیت رقابتی سازمان ها در گذر زمان( دانشگاه علوم اقتصادی) جامعۀ جهانی پس از عبور از عصر کشاورزی و عصر صنعتی پای به عصر دانش گذاشت و دانش، به عنوان اصلی ترین سرمایه سازمان ها مطرح شد. گزارش ها نشان می دهد که در سال 1929 نسبت سرمایه ی ناملموس به سرمایه ی ملموس برای سازمان های مختلف30 به 70 درصد بود، در حالی که این نسبت 60 سال بعد یعنی در سال 1989 معکوس شد. اکنون اهمیت مدیریت و سازماندهی دانش به عنوان تنها منبع استراتژیک و شایستگی کلیدی سازمان ها بر هیچ سازمانی پوشیده نیست. بنابراین برای استفادۀ صحیح از این منبع پرمایه، موضوع مدیریت دانش در دستور کار سازمان ها قرار گرفته است.(دانشگاه علوم اقتصادی) بیان شفاف و دقیق تاریخچه پیدایش، رشد و توسعه مدیریت دانش امکان پذیر نیست. در حقیقت، مدیریت دانش از زمان بشر نخستین و حتی در عصر شکار نیز وجود داشته است. بر این‌اساس، انسان ها به جمع‌آوری و انتقال اطلاعات و دانش مرتبط با موضوع شکار و توسعه درک و شناخت خود از محیط پیرامون خود در زمینه میزان منابع غذایی و فرصت ها و خطرات موجود در قلمرو می پرداخت. انسان ها ابتدا به ‌صورت غریزی و سپس به‌صورت آگاهانه به طور مستمر به دنبال دستیابی به علم و ابزار مناسب به منظور حفظ بقا و مقابله با حیوانات وحشی و بلایای طبیعی بودند. زندگی بشر به تدریج تغییر کرد و بر تجاربش افزوده شد و دانش با استفاده از ابزارهای هر چند ابتدایی از نسلی به نسل دیگر انتقال می‌یافت. دانش برای تامین نیازهای جوامع در دوره‌های تاریخی پس از آن، از جمله عصر کشاورزی و صنعت نیز مورد استفاده قرار گرفت و مدیریت شد. از این‌ رو مدیریت دانش مفهومی تازه در تاریخ رشد بشر محسوب نمی شود. این درحالی است که واژه مدیریت دانش به ‌تازگی اهمیت بیشتری یافته است و توجه ویژه‌ای بدان شده است.( مجله الکترونیکی ویستا) 2-3-2) مفهوم مديريت دانش مفهوم مديريت دانش براي مدت هاي مديدي به صورت عملي اما غيررسمي مورد استفاده واقع شده است. فقدان يك توافق عمومي در ارائه تعريف مشخصي از اين مفهوم، به ايجاد آشفتگي و اغتشاش منجر شده است كه در مطالعات مختلفي كه در اين زمينه انجام گرفته به خوبي منعكس گرديده است. بنابراين، به منظور درك بهتر مفهوم مديريت دانش بايد ابتدا به بررسي مفاهيم: داده اطلاعات دانش خرد و تفاوت و ارتباط ميان آنها بپردازيم. عبارات اطلاعات و داده، اغلب به جاي عبارت دانش به كار برده مي شوند. اما در واقع آنها مفاهيم متفاوتي دارند و درك تفاوت آنها براي انجام يك كار دانش محور بسيار مهم و حياتي است. داده : داده يك واقعيت از يك موقعيت و يا يك مورد از يك زمينه خاص بدون ارتباط با ديگر چيزها است. در حقيقت، داده ها حقايق و واقعيت هاي خام هستند. داده ها منعكس كننده تعاملات و مبادلات كامل و واحد و منسجمي هستند كه تحت عنــوان جزء ناچيز از آنها ياد مي شود. اين اجزاء در پايگاه هاي داده، ذخيره و مديريت مي شوند. داده ها حداقل متن را دارند وبه تنهايي مفهوم موضوع بزرگتري را القا نمي كنند، تا زماني كه مورد پردازش واقع شوند. 12 و 100110 و داوود نمونه هايي از داده هستند. بدون ارائه توضيحات بيشتر، هيچ برداشتي از اين سه داده صورت نمي پذيرد. هريك از اين داده ها ممكن است بيانگر زمان، مقدار، وزن، مبلغ، اندازه، ماهي از سال و... باشند. اطلاعات : اضافه كردن زمينه و تفسير به داده ها و ارتباط آنها به يكديگر، موجب شكل گيري اطلاعات مي شود. اطلاعات داده هاي تركيبي و مرتبط همراه با زمينه و تفسير آن است. ارتباط داده ها ممكن است بيان كننده اطلاعات باشد. ممكن است صرفاً ارتباط داده ها به اطلاعات منجر نگردد. مگر اينكه موجب درك مفهوم آنها باشد. اطلاعات در حقيقت داده هاي خلاصه شده را در بر مي گيرد كه گروه بندي، ذخيره، پالايش، سازماندهي و تحليل شده اند تا بتوانند زمينه را روشن سازند. مي توان با بررسي اطلاعات به اتخاذ تصميمات پرداخت. اطلاعات معمولاً شكل اعداد و ارقام، كلمات و گزاره هاي انباشته شده را به خود مي گيرند و اعداد و گزاره ها را به صورت خلاصه شده ارائه مي كنند. دانش : اضافه كردن درك و حافظه به اطلاعات موجب توسعه طبيعي پس از اطلاعــــــات مي گردد. خلاصه سازي هر چه بيشتر (انباشت) اطلاعات اوليه به دانش منجـــــر مي شود. دانش را در اين حالت مي توان بينش هاي حاصل از اطلاعات و داده هايي تعريف كرد كه مي تواند به روش هاي مختلف و در شرايط گوناگون موثر و قابل تقسيم باشد. دانش به حداقل رساندن جمع آوري و خواندن اطلاعات است نه افزايش دسترسي به اطلاعات. دانش كارآمد كمك مي كند تا اطلاعات و داده هاي ناخواسته حذف شوند. دانش يك ادراك و فهم است كه از طريق تجربه، استدلال، درك مستقيم و يادگيري حاصل مي شود. زماني كه افراد دانش خود را به اشتراك مي گذارند، دانش هريك افـــزايش مي يابد و از تركيب دانش يك فرد با افراد ديگر، دانش جديد حاصل مي شود. (نوروزیان ،1384) نمودار2-2) ارتباط بین داده ،اطلاعات و دانش(حسن بیگی، 1389) خرد : آخرين مرحله، حركت از دانش به خرد و كمال است. خرد همان كاربرد دانش است. اگر شخصي اثر غذاي پرچرب را در چاقي بداند اما بدون توجه به آن در خوردن پرهيز نداشته باشد، فرد خردمندي نيست، چرا كه از دانشي آگاهي داشته كه آن را به كار نگرفته است.( نوروزیان، 1384) 2-3-3) مولفه های اساسی مدیریت دانش داونپورت مؤلفه‌های اساسی مدیریت دانش را شامل موارد زیر می‌داند: ۱- فرهنگ: ارزش ها و باورهای اعضای سازمان در زمینه مفاهیم اطلاعات و دانش ۲- فرایند اجرایی: چگونگی بهره‌گیری افراد از اطلاعات و دانش در سازمان ها ۳- سیاست ها: راهکارهای مقابله با موانع موجود در فرایند تسهیم دانش و اطلاعات در سازمان ۴- فناوری: سیستم های اطلاعاتی موجود در سازمان. مدیریت دانش در بر گیرنده فرایند ترکیب بهینه دانش و اطلاعات در سازمان و ایجاد محیطی مناسب برای تولید، تسهیم و به کارگیری دانش و تربیت نیروهای انسانی خلاق و نوآور است. چرا باید ازمدیریت دانش بهره جست؟ مهمترین اهداف یک مؤسسه در زمینه مدیریت مطلوب تر دانش شامل حفظ و نگهداری اعضای کلیدی سازمان، ارتقای سیستم انگیزشی، شناخت محیط و بهبود خدمات دهی به مشتریان است. دانش موجود در نظام مدیریت دانش به‌عنوان سرمایه‌ای تلقی می‌شود که از طریق ایجاد زمینه برای سرمایه‌گذاری در زمینه‌های دیگر، مدیریت را موثرتر می‌کند. مدیریت دانش منابع و قابلیت های دانشی سازمان را مدیریت می کند تا از طریق هدایت آن ها سازمان به بهره وری بالاتر دست یابد، مدیریت دانش زمینه را برای پرورش و بهره برداری از دانش فردی منابع انسانی و تبدیل آن به دانش سازمانی فراهم می کند، و به منابع انسانی کمک می کند تا دانش سازمانی را به اشتراک گذاشته و به گونه ای به کار گیرند که به بهبود عملکرد سازمانی بینجامد. بدون شک دانش منابع انسانی، مهمترین و با ارزش ترین دارایی و سرمایه ی هر سازمان محسوب می شود که بی توجهی به آن، سازمان را در تحقق اهدافش دچار مشکل خواهد کرد. ثبت و ذخیره سازی دانش و تجارب کارکنان، به کارگیری تجربیات، مهارت ها و دانش کارکنان در اجرای وظایف، فرایندها و فعالیت های کاری و انتشار آن در سراسر سازمان اصلی ترین هدف از اجرای سیستم نوینی مانند مدیریت دانش است، بدون بکارگیری سیستم مدیریت دانش سرمایه های دانشی بدون ایجاد هیچ گونه ارزشی برای سازمان در ذهن کارکنان انباشته خواهد شد و از دست خواهد رفت. امروزه تلاش روزافزون سازمان هاي پيشرو در دنياي رقابت و کسب و کار اين است که يک استراتژي مشخص جهت مديريت دانش و جذب تجربه هاي سرمايه انساني داشته باشند که اين خود باعث پديد آمدن مشاغل جديد براي سازمان در اين راستا شده است. (اکبری و طهماسبی، 1386) 2-3-4) مدیریت دانش برنامه یا فرآیند موضوع دیگری كه در بررسی مدیریت دانش باید مورد توجه قرار گیرد، تفاوت فرایند با برنامه است. برنامه از جایی شروع می شود ودر جایی تمام می شود اما فرایند استمرار دارد. در این دیدگاه، مدیریت دانش یك برنامه نیست، بلكه فرایندی است كه پیوسته درصدد كشف، كسب، توسعه، ایجاد، تسهیم، نگهداری و ارزیابی و به كارگیری دانش است. در این فرایند، توسعه و ایجاد دانش از جایگاه ویژه ای برخوردار است. به بیانی دیگر دانش، فناوری و مهارت را می توان از دیگران آموخت ولی فرایند توسعه را می توان در این چارچوب دید. ژاپن در ابتدا به تقلید تولیدات دیگران پرداخت، ولی پس از مدتی موفق شد دانش را توسعه دهد.چین نیز در حال حاضر، در حال تقلید تولیدات دیگران است، اما به سمت تولید دانش حركت می كند و با برنامه ریزی در تلاش است در سال۲۰۲۰ به مرحله تولید دانش برسد. چین اعلام كرده است كه حاضر است با ۰‎/۱ درصد سود در صحنه رقابت جهانی حضور داشته باشد. در واقع یكی از ابعاد مدیریت دانش آن است كه ما را قادر می سازد تا از طریق ایجاد پیوند مناسب بین تكنولوژی،منابع انسانی و ساختار سازمانی مناسب، بتوانیم در این صحنه پر رقابت باقی بمانیم. یكی از ویژگی های مدیریت دانش این است كه نوعی مدیریت یكپارچه است. نمی توان در انجام یك فعالیت به تعدادی دانش ور اهمیت داد و از دیگر كاركنان انتظار داشت بقیه كار را انجام دهند، بلكه مدیریت دانش یك طرح یكپارچه است و كل سازمان را در بر می گیرد.( مجله الکترونیکی ویستا ) مدیریت دانش بر پایه هدف های استراتژیك بنا شده است، بر محور فرایندهای كسب و كار حركت می كند و از فناوری های اطلاعات كمك می گیرد. به عنوان مثال سازمان مدیریت و برنامه ریزی در نظر دارد نخبگان را وارد سیستم اداری كند. اگر قرار باشد كه تنها بر روی نخبگان سرمایه گذاری كنیم نتیجه ای به دست نمی آوریم، اما اگر این افراد به عنوان الگو وارد نظام اداری شوند و اگر نظام اداری را به گونه ای سامان دهیم تا با آنها سازگار باشد آنگاه با این مدیریت یكپارچه حصول نتیجه ممكن خواهد بود. 2-3-5) تعاریف مدیریت دانش دوره کنونی حیات بشری با تحولات و دگرگونی های شگفت انگیزی همراه بوده است. تقریبا هر سازمانی با نوعی تغییر در سیستم های اطلاعاتی خود مواجه شده است.امروزه وضعیت سیستم های اطلاعاتی از لحاظ سرعت و تنوع جریان های ارتباطی به گونه ای است که قابل مقایسه با ده سال گذشته نیست. این پدیده از نشانه های وقوع انقلاب اطلاعاتی است و اهمیت یافتن روز افزون آن موجب شکل گیری اقتصاد دانش محور شده است. در جهان رقابتی امروز، دانش به منبع استراتژیک بسیاری از سازمان ها تبدیل شده است. نوناکا (1991) معتقد است در قرن حاضر جایی که تنها موضوع قطعی مواجه دایمی با پدیده عدم قطعیت است، یگانه منبع مطمئن جهت کسب مزیت رقابتی پایدار دانش است. داونپورت (2000 ) نیز معتقد است شرکت ها باید خود را بر اساس آنچه می دانند از بقیه متمایز نمایند. در اقتصاد دانشی، سازمان ها بطور اعم و سازمان های دانش محور بطور اخص حساب ویژه ای روی کارکنان خود دارند و آنها را حامل بار مفهومی دانایی می دانند. در این سازمان ها، کارکنان با ارزش ترین سرمایه سازمان محسوب می شوند. غلبه این رویکرد، سبب اهمیت بیشتر این سرمایه در دهه های اخیر شده است و با قرار گرفتن در گروه دارایی های مفهومی و نامشهود ، وزن آنها در برابر دارایی های مشهود سازمان سنگین تر شده است. بنابراین ارائه ی تعریفی جامع از مدیریت دانش مشکل است، زیرا مدیریت دانش مفهومی چند بعدی است. تعاریف زیر نمونه ای از دیدگاه های مختلف در مورد مدیریت دانش را نشان می دهند. مدیریت دانش «مجموعه فرایندهایی است که بر خلق، تسهیم و بهره برداری از دانش برای دستیابی به اهداف سازمانی دلالت می کند». مدیریت دانش؛ فرایند کشف، کسب، توسعه و ایجاد، ذخیره و نگهداری، تسهیم، و بکارگیری دانش مناسب، در زمان مناسب، توسط فرد مناسب، در سازمان است که از طریق ایجاد پیوند بین منابع انسانی، فناوری اطلاعات و ارتباطات و فرهنگ سازمان و ایجاد ساختاری مناسب برای دستیابی به اهداف سازمانی صورت می پذیرد.( دانشگاه علوم اقتصادی) مدیریت دانش به معنای استفاده از ایده ها و تجربه کارکنان، مشتریان و تامین کنندگان به منظور بهبود عملکرد سازمان است. مرکز بهره وري کيفيت آمريکا که يک سازمان آموزشي غير انتفاعي و تحقيقي است، مديريت دانش را به اين صورت تعريف کرده است: استراتژي ها و فرايندهاي شناسايي، تسخير، کسب قدرت نفوذ در دانش براي افزايش قدرت رقابتي. ( 2002 Skapinker.) مديريت دانش، راهبردها و فرآيندهايي هستند كه قادرند توليد و جريان دانش را به منظور ايجاد و برآورده ساختن انتظارات سازمان، مشتريان و كاربران در كل سازمان به وجود آورند. مديريت دانش، فرايند گسترده اي است كه امر شناسايي، سازماندهي، انتقال و استفاده صحيح از اطلاعات و تجربيات داخلي سازمان را مورد توجه قرار مي دهد. امروزه دانش مهم ترين دارايي سازمان ها محسوب مي- شود، لذا مديريت دانش به منزله چالش كشف دانايي هاي فردي و تبديل آن به يك موضوع اطلاعاتي به نحوي كه بتوان آن را در پايگاه هاي اطلاعاتي ذخيره كرد، با ديگران مبادله نمود و در فرايند كارهاي روزمره به كار گرفت. باکویتز مدیریت دانش را چنین تعریف می‌کند: «فرایندی که از آن طریق سازمان به ایجاد سرمایه حاصل از فکر و اندیشه اعضا و دارایی مبتنی بر دانش می‌پردازد». کلوپولوس و فراپائولو بیان می‌کنند که مدیریت دانش بر به کارگیری دوباره اعمال و تجارب گذشته از طریق تمرکز بر طراحی و اجرای برنامه‌هایی به منظور تغییر چشم‌اندازها تاکید می‌کند.( اکبری و طهماسبی، 1386) مدیریت دانش : “ هنر یا علم جمع آوری داده های سازمانی، تشخیص و درک روابط و الگوهای موجود و تبدیل آنها به اطلاعات قابل دسترسی و مفید و دانش ارزشمند است “ به صورتی که به آسانی قابل پخش و بازیابی باشد.مدیریت دانش بسته به نوع دانش متفاوت خواهد بود. مدیریت دانش صریح، شامل یک روش سیستماتیک برای سازماندهی اطلاعات و در دسترس قراردادن و پخش آن و مدیریت منابع اطلاعاتی یکی از راه های آن است. اما چالش اصلی در مورد مدیریت دانش ضمنی است. مدیریت این نوع دانش به صورت ضد و نقیضی بحث شده است. این دانش در سر افراد نهفته است و بنابراین مدیر نمی تواند آن‌را مثل دانش صریح مدیریت کند. برای مدیریت این دانش دو راه پیش پای مدیران گذشته شده است.( زنجیر چی، ربانی، 1385) يكي از تعريف هايي كه از مديريت دانش به اهل حرفه كتابداري واطلاع رساني عرضه شده است : از آن به عنوان (( عمل مديريتي )) ياد مي كند كه (( سرمايه فكري يك سازمان را به كار مي گيرد تا آن را قادر سازد رسالت و ماموريت خود را تحقق بخشند)). گوپتا و همكارانش در تعريف مديريت دانش چنين نقل مي كنند : ((مديريت دانش فرايندي است كه در شناخت، انتخاب ، سازماندهي ، اشاعه و انتقال اطلاعات و مهارت هاي فردي كه در بافت سازمان به صورت غير ساختاري و بالقوه موجود است به سازمان ها كمك كرده و منجر به حل شدن مناسب و كارآمد مسائل ، يادگيري مداوم و تصميم گيري و برنامه ريزي به قصد اشتراك و استفاده مجدد مداوم، دانش جديد را به ارمغان مي آورد. چارلز آرمسترانگ: مدیریت دانش عبارت است ارتقاء خاصیت رسانایی سازمانی به منظور بهبود توانایی ها در جلب مشتری، بدین منظور باید مکان، زمان و حالتی ایجاد کرد که اعمال و راهبردهای معقولانه را که در رفتار ما تأثیر می گذارند، تشویف کند. لاری پروساک: مدیریت دانش، تلاشی برای آشکار کردن دارایی پنهان در ذهن اعضاء و تبدیل کردن این دارایی به دارایی سازمانی است تا همه کارکنان سازمان به آن دسترسی داشته باشند . توماس داونپورت: مدیریت دانش عملیات کشف، سازماندهی و خلاصه کردن دارایی اطلاعات است. به شکلی که معلومات کارکنان را بهبود بخشد . شانون: مدیریت دانش قصد دارد تا دسترسی به دانشی که پیوسته در حال تغییر است، دانش عینی و دانش ضمنی یا دانش نهفته در اذهان افراد را فراهم کند و با ایجاد "خرد" توانایی در نوآوری و قدرت مقابله با بحرانها را افزایش دهد . هوبرت سنت آنگو: مدیریت دانش عبارت است از ایجاد ارزش از دارایی های پنهان شرکت. زمانی این هدف تأمین می شود که بتوانیم توانایی های سازمانی و فردی را به گونه ای پرورش دهیم که در ایجاد، تبادل و گردآوری دانش، توانا باشند. این امر مستلزم آن است که برای افراد بشر، ارزشی بالا قائل شویم.( شرکت سهامی مدیریت تولید، انتقال و توزیع نیرو برق ایران ) مديريت دانش سازماني مجموعه اي از راهكارها است كه به منظور فهم هر چه بيشتر و به بكارگيري دانش در سازمان ارايه مي شود. مديريت دانش سازماني، سياستي سازمان يافته است كه روش ها و راهكارهاي شناسايي، ارزيابي، سازماندهي و بكارگيري دانش سازماني را براي رسيدن به اهداف مورد نظر تعريف مي كند.( 2001، Tobin) 2-3-6) مديريت دانش ضمني به مرور زمان و با ادامه جريان زندگي نوعي از دانش در درون اشخاص نهادينه مي گردد ؛ پولاني نخستين بار در سال 1969 با بيان اين مطلب كه«ما بيشتر از آنچه مي گوييم، ‌مي دانيم» به نمونه هايي از توانايي هاي انسان نظير يادگيري دوچرخه سواري و شنا يا چگونگي تشخيص چهره ها اشاره مي كند كه تشريح نحوه انجام آن به راحتي توسط فرد امكان پذير نيست، او دانش اينگونه توانايي هاي را «دانش ضمني» ناميد. به بياني ديگر، دانش ضمني را مي‌توان مجموعه اي از تجارب، مهارت ها، ديدگاه هاي كاري و نظام ارزشي و ذهني در درون فرد دانست كه قابل گفتن نبوده و در هيچ پايگاه داده‌اي ذخيره نشده است بلكه جايگاه آن را ذهن آدمي و فعاليت هاي او تشكيل مي دهد. چالش اصلي مديريت دانش نيز تبديل هر چه بيشتر و بهتر دانش ضمني به دانش تصريحي است. از مديريت دانش ضمني تعاريف بسياري توسط نويسندگان و انديشمندان اين رشته نقل گرديده است به عنوان نمونه «روزنبرگ» در سال 1982 دانش ضمني را به عنوان دانش تكنيك ها، روش ها و طرح هايي مطرح كرد كه فرد ضمن رسيدن به نتايج دلخواه خود، آنها را به كار گرفته بدون آنكه قادر باشد دليل واضحي براي شان بيان كند. نوناكا بر اين اعتقاد است كه دانش ضمني كاملا شخصي بوده ، رسمي كردن آن بسيار مشكل است، از اين رو انتقال آن به ديگران به آساني موثر نيست. «هاول» دانش ضمني را غير كد پذير و فن غير قابل تجسمي دانسته كه از طريق دريافت غير رسمي از رفتار و رويه هاي يادگرفته شده كسب مي گردد . «گرانت» اين واژه را با توجه به قابليت استعمال آن اين گونه تعريف مي كند كه : «دانش ضمني فقط از طريق استعمال آشكار مي شود و انتقال آن امكان پذير نيست».( پايگاه اطلاع رساني خانه نوآوران صنعت ،1387) باید توجه داشت که، دانش ضمني نقشی کلیدی در انجام امور داشته و نقش اصلی را در مدیریت دانش بازی می کند، چالش اصلی مدیریت دانش نیز تبدیل هر چه بیشتر دانش ضمني به دانش تصريحي می باشد. سازمان ها در طی چندین دهه، سرمایه گذاری خود را بر دانش تصريحي متمرکز نموده اند. نکته ی مهم تر این که، آن چه باعث رشد سازمان ها می شود، جریان دانش است، زیرا دانش راکد و ایستا نمی تواند موفقیت سازمان را تضمین کند. این جریان از تعامل بین این دو نوع دانش به وجود می آید و چرخه حیات دانش سازمان را شکل می دهد.( دانشگاه علوم اقتصادی) 2-3-7) آشنایی با مفاهیم اساسی مدیریت دانش همان طور که از تعاریف مدیریت دانش بر می آید، مدیریت دانش فرایندی پویا و در جریان است، برای موفقیت در برنامه های مدیریت دانش می بایست به کلیۀ اجزاء و فرایندهای آن به طور هم زمان توجه شود، هر گونه جزء نگری در این خصوص می تواند چالشی جدی بر سر راه موفقیت برنامه های مدیریت دانش باشد. در این بخش برای آشنایی بیشتر با مفاهیم اساسی مدیریت دانش به تعریف هر یک از اجزای فرایندهای مدیریت دانش شامل تولید دانش، کسب دانش، سازماندهی و ذخیره سازی دانش، تسهیم دانش و بکارگیری دانش پرداخته می شود. 1) تولید دانش: تولید دانش فرایندی بی پایان است، در این مرحله با آمیختن اصول علمی و تجارب کاری به تولید دانش جدید برای سازمان می پردازیم. به بیانی دیگر هنگامی که افراد راه های جدید انجام دادن کارها را تشخیص می دهند دانش تولید می شود، در برخی مواقع نیز می توان با اقتباس دانش خارجی و سپس درونی سازی آن به تولید دانش پرداخت. 2) کسب دانش: سازمان ها با جمع آوری دانش از منابع داخلی و خارجی پشتوانۀ دانشی خود را می سازند. همه ی سازمان ها به روش های مختلف و به میزان متفاوت در دوران حیات خود با به دست آوردن دانش، یاد می گیرند. این دانش ممکن است از طریق الگوبرداری از اقدامات موفقیت آمیز دیگران، به واسطه تجربه و عمل، و یا از طریق آموزش های رسمی حاصل شود. 3) سازماندهی و ذخیره سازی دانش: این مرحله به ذخیره، ثبت، ضبط و نگهداری دانش در شکل و یا چارچوبی اشاره دارد که پیوستگی اجزای آن حفظ شود، و قابلیت بازیابی و استفاده توسط کارکنان سازمان را داشته باشد. در حقیقت این مرحله پیش زمینه لازم برای انتقال و تبادل دانش است. بدون وجود سازوکاری مناسب برای نگهداری از دانش، بخش عظیمی از آن به مرور از بین خواهد رفت. در این مرحله به حذف دانش های زائد نیز پرداخته می شود. تصور گذشتگان بر این بود که هر چه اطلاعات انسان بیشتر باشد، راه حل های بهتری تدوین خواهد نمود. امروزه این تصور مورد انتقاد قرار گرفته است زیرا اطلاعات زیاد، الزاماً باعث بهبود راه حل ها و تصمیمات نمی شود، بلکه اطلاعات و دانش های صحیح و به هنگام مورد تأکید است. در مدیریت دانش، تغییری مد نظر می باشد که در راستای اهداف سازمان باشد، لذا دانش های نامناسب و مخرب می تواند مسیر این تغییر را عوض کند. 4) تسهیم دانش: تسهیم دانش فعالیتی است نظام مند به منظور اشتراک گذاری دانش و تجربه میان اعضای یک گروه یا سازمان. در تعریف دیگری تسهیم دانش به تعاملات اجتماعی گفته می شود که شامل تبادل دانش ضمنی و صریح، تجارب و مهارت های کارکنان بین واحدهای سازمانی و یا در کل سازمان می شود. وقتی می گوییم فردی دانش خود را تسهیم می کند به این معنی است که آن فرد، فرد یا افراد دیگری را با استفاده از دانش، بینش و افکار خود راهنمایی می کند تا او را کمک کند موقعیت خود را بهتر ببیند. 5) به کارگیری دانش: دانش به خودی خود ارزشمند نیست، زمانی ارزشمند خواهد بود که به کار گرفته شود. به کارگیری دانش اشاره به این مطلب دارد که ایده ها و دانش به دست آمده، بدون جهت گیری در مورد این که چه کسی آن ها را مطرح کرده است، در صورت مفید بودن و مناسب بودن مورد استفاده قرار گیرد. این فرایند اشاره به آمیختن دانش با عمل ، یعنی به کار بستن دانش و انعکاس آن در کالاها و یا خدمات سازمان دارد. (دانشگاه علوم اقتصادی) 2-3-8) علل پیدایش مدیریت دانش ١) دگرکونی مدل کسب و کار صنعتی که سرمایه های یک سازمان اساسا سرمایه های قابل لمس و ملی بودند(امکانات توليد، ماشين، زمين و غيره) به سمت سازمان هایی که دارایی اصلی آنها غير قابل لمس بوده و با دانش، خبرگی، توانایی و مدیریت برای خلاق سازی کارکنان آنها گره خورده است. ٢) افزایش فوق العاده حجم اطلاعات، ذخيره الکترونيکی آن و افزایش دسترسی به اطلاعات به طور کلی ارزش دانش را افزوده است؛ زیرا فقط از طریق دانش است که این اطلاعات ارزش پيدا می کند و دانش همچنين ارزش بالایی پيدا می کند. زیرا به اقدام نزدیک تر است اطلاعات به خودی خود تصميم ایجاد نمی کند، بلکه تبدیل اطلاعات به دانش مبتنی بر انسان ها است، به تصميم و بنابراین به اقدام می انجامد. ٣) تغيير هرم سنی جمعيت و ویژگي های جمعيت شناختی که فقط در منابع کمی به آن اشاره شده است. بسياری از سازمان ها دریافته اند که حجم زیادی از دانش مهم آنها در آستانه ی ورشکستگی است. این آگاهی فزاینده وجود دارد که اگر اندازه گيری و اقدام مناسب انجام نشود، قسمت عمده این دانش و خبرگی حياتی به سادگی از سازمان خارج می شود. ٤) تخصصی تر شدن فعاليت ها نيز ممکن است خطر از دست رفتن دانش سازمانی و خبرگی به واسطه انتقال یا اخراج کارکنان را به همراه داشته باشد. در بدو امر به مدیریت دانش فقط از بعد فناوری نگاه می شد و آن را یک فناوری می پنداشتند. اما به تدریج سازمان ها دریافتند که برای استفاده واقعی از مهارت کارکنان، چيزی ماورای مدیریت اطلاعات مورد نياز است. انسان ها در مقابل بعد فناوری و الکترونيکی، در مرکز توسعه، اجرا و موفقيت مدیریت دانش قرار می گيرند و همين عامل انسانی وجه تمایز مدیریت دانش از مفاهيم مشابهی چون مدیریت اطلاعات است. راهبردهای مدیریت دانش: مدیریت کلان جهت کارآامدی زیر سيستم خود می بایست ماهيت، اصول و ابعاد مدیریت دانش را بشناسد. 2-3-9) مشکلات فقدان مدیریت دانش فقدان مدیریت دانش در سازمان منجر به بروز مشکلات و مسائلی در سازمان خواهد شد از جمله این که: 1- ما همکاران خود را به حد کافی آموزش می دهیم اما زمینه را برای استفاده از دانش آن ها فراهم نمی کنیم. 2- ما چیزهای زیادی را در حین انجام کار یاد می گیریم، اما تجربیات به دست آمده را به اشتراک نمی گذاریم. 3- ما تقریباً برای هر سؤالی یک خبره داریم، اما کمتر کسی می داند که چگونه می تواند او را پیدا کند. 4- اشتباهات پرهزینه، به دلیل عدم ثبت یا تحلیل اشتباهات قبلی تکرار می شوند. 5- برخی کارها به دلیل عدم آگاهی کارکنان از فعالیت های گذشته، یا نتایج آن ها مجدداً تکرار می شوند. 6-یادگیری سازمان بسیار کند است که موجب تأخیر در ارائۀ خدمات بهتر و از دست رفتن فرصت ها می شود. 7- افکار، عقاید و عملکردهای خوب غالباً در میان گذاشته نمی شود و موجب افزایش هزینه های کلی می گردد. 2-3-10) کاربرد مدیریت دانش دربخش دولتی تغييرات سريع در دنياي امروز، سازمان ها را با چالش هاي مختلفي روبرو كرده است؛ اما در اين ميان سازمان هايي موفق هستند كه به كمك ابزارهاي مديريتي و فناوري هاي نوين، از فرصت هاي ايجادشده به نفع خود استفاده كنند. مديريت دانش يكي از اين ابزارها است. مديريت دانش فرايند ايجاد ارزش از دارايي هاي نامرئي سازمان (سرمايه انساني است). بخش خصوصي اولين قدم ها را در زمينه پياده سازي مديريت دانش برداشته است اما دولت با يك قدم فاصله به دنبال بخش خصوصي در حركت است. باتوجه به اهميت مديريت دانش و كاربرد آن در بخش خصوصي و كسب نتايج مطلوب، اين سوال مطرح مي شود كه آيا مديريت دانش در بخش دولتي كاربرد دارد يا نه؟ ما در دنيايي زندگي مي كنيم كه به خاطر پديده جهاني شدن، دچار تغييرات سريع و اجتناب ناپذيري است. در اين دنيا، اقتصاد به سمت اقتصاد دانش محور حركت كرده و بسياري از معادلات كنوني كشورها را با چالش مواجه ساخته است.اين تغييرات اگرچه ما را با مشكلاتي مواجه مي كند اما فرصت هايي را نيز پيش روي بخش خصوصي و دولتي قرار مي دهد. به منظور كسب مزيت رقابتي و جهت ادامه بقا و مقابله با شرايط متغير محيطي، بسياري از شركت هاي بخش خصوصي به استفاده از ابزارهاي مديريتي نوين، تكنيك ها و اصول نو رو آورده اند. تجربه نشان داده كه اكثـــر تئوري هاي مديريتي و تكنيك هاي نوين، ابتدا در بخش خصوصي مورد استفاده قرار گرفته اند و پس از اثبات كارايي و اثربخشي، به بخش دولتي راه يافته اند. طرح ريزي منابع سازمان، مهندسي مجدد فرايندها و مديريت كيفيت جامع بسياري تكنيك هاي مشــابه ديگر، نمونه هايي از اين دست هستند. آنچه مشخص است، مديريت دانش از اين امر مستثني نيست. اگر كمي دقت به ماهيت سازمان هاي دولتي در خواهيم يافت كه طي چند سال آينده، بخش اعظمي از كارمندان دولت بازنشسته خواهند شد. مشخصاً تعداد زيادي از اين افراد از مديران و متخصصان رشته هاي مختلف هستند و دراختيار گرفتن، تسهيم و استفاده از دانش اين افراد قبل از بازنشسته شدن، يكي از مخاطرات و مشكلات اصلي دولت ها خواهد بود. در همين راستا، مديريت سرمايه هاي انساني به عنوان يكي از مهمتريـــــن استراتژي هاي هر دولت شناخته مي شود و مديريت دانش به عنوان يكي از آخرين ابزارها و تكنيك هاي مديريتي، نقش مهمي را به عنوان بخشي از استراتژي هاي مديريت سرمايه هاي انساني بازي مي كند. مديريت دانش به عنوان يك رشته علمي هنوز دوران طفوليت خود را سپري مي كند ((به ويژه در بخش دولتي)) از اين رو هنوز مسائل ناشناخته بسياري در اين زمينه وجود دارد. هرچند دولت ها كم كم به اهميت مديريت دانش در بخش دولتي پي برده اند اما هنوز راه زيادي براي عملياتي كردن آن وجود دارد. بخش دولتي خود بايد به صورت آگاهانه وارد اين مقوله شده و به صورت پيشگيرانه عمل كند تا از اين موقعيت و فرصت حداكثر استفاده را ببرد. مسلماً تا چندسال آينده مقوله دانش به عنوان جزء لاينفك تمامي مجموعه هاي سازماني در بخش دولتي خواهد شد و سازمان هايي در اين زمينه موفق خواهند بود كه زيرساخت هاي لازم براي پياده سازي آن را فراهم كرده و چارچوب مناسب آن را طراحي كنند. در اين زمينه مي توان از تجارب كشورهاي پيشرو نيز الگو گرفت.( نوروزیان، 1384) 2-3-11) اهميت نياز به مديريت دانش براي دولت مديريت دانش داراي يك اهميت فزاينده براي دولت جهت مواجهه با مخاطراتي است كه توسط اقتصاد دانش محور ايجاد مي شود. اين مخاطرات در جنبه هاي زير مورد توجه قرار مي گيرند.دانش به يك عامل حياتي تعيين كننـــده براي رقابت پذيري در بخش دولتي تبـــديل شده است. خدمات رساني و سياست گذاري دو فعاليت اصلي دولت ها هستند. در يك اقتصاد دانـــش محور، دولت ها به شدت در هر دو زمينه با رقــابت بيــــن المللي و حتي ملي مواجه شده اند. براي مثال در سطح بين المللي، سازمان هاي غيــــردولتي و دولت ها با سازمان هاي خارجي كه خدمات مشابه ارائه مي دهند در حال رقابت هستند. موسسات تحقيقاتي براي جذب بهترين محققان و ســــرمايه گذاران در حال رقابت با يكديگرند در حالي كه دانشگاه ها نيز به دنبال به دست آوردن بهترين سرمايه گذاري ها، دانشجويان و استادان هستـــند. در سطح ملي نيز رقابت افزايش يافته است. در بخش دولتي كالاها و سرمايــــه ها آنقدر كه در بخش خصوصي داراي اهميت هستند، مهم شمرده نمي شوند، بلكه اين دانش است كه به عنوان مهمترين فاكتور رقابتي شناخته مي شود. دانش مهمترين فاكتور رقابت و منبع اصلي و مركزي دولت است. كاركرد اثربخش دولت در گرو انتشار دقيق و موثر دانش است. شركت هاي خصوصي به توليد كالا و خدماتي مي پردازند كه مستقيماً در رقابت با كالا و خدمات بخش دولتي است. آموزش، دانش، امنيت و علــــم از جمله زمينه هاي رقابت بين اين دو بخش است. براي مثال آموزش از راه دور و به ويژه آموزش از طريق اينترنت توسط شركت هاي خصوصي، ارائه خدمات آموزشي توسط دولت را به شدت تحت تاثير قرار داده است. وقتي مشتريان بتوانند نيازهاي خود را به صورت كاملاً دلخواه و سفارشي توسط بخش خصوصي برطرف كنند. ناخودآگاه چنين انتظاري را از بخش دولتي نيز خواهند داشت. بازنشسته شدن كارمندان دولت و همچنين انتقال آنها بين بخش هاي مختلف، چالش جديدي براي ابقاي دانش و حفظ حافظه سازماني و متعاقب آن آموزش كاركنان جديد ايجاد مي كند. به مرور زمان كارمندان فعلي دولت تا چند سال آينده بازنشسته خواهند شد. اين به عنوان يك مشكل اصلي پيش روي بسياري از دولت ها است. سازمان هاي دولتي نيازمند اين هستند كه با ابتكار عمل، دانش كاركنان ارشد را حفظ كنند زيرا در غير اين صورت ارائه خدمات به بخش عمومي دچار مشكل خواهد شد. بنابراين، كسب دانش از كاركنان ارشد و سپس انتقال آن به ساير كاركنان و همچنين روزآمد كردن آموخته ها طي زمان امري بسيار حياتي است. افزايش روزافزون شهروندان دانش مدار، دولت را مجبور مي كند تا در راس دانش هاي ايجاد شده و به روز قرار گيرد. مديريت دانش بيان مي كند كه مهمترين منابع ارزشمند هر سازمان، دانش كاركنان آن است. اين تاكيد و تمركز با توجه به شتاب روزافزون تغييرات در سازمان و در كل جامعه انجام مي گيرد. (نوروزیان،1384) مديريت دانش بيان مي كند كه امروزه تقريباً تمامي امور مستلزم انجام كار دانش محور هستند و لذا تمامي كاركنان بايد به نوعي به كاركنان دانش محور تبديل شوند. (كار انجام شده توسط كاركنان به جاي اينكه به نيروي بازوي آنها وابسته باشد به دانش آنها متكي است) اين بدين معنا است كه خلق، تسهيم و استفاده از دانش يكي از مهمترين فعاليت هاي هر فرد در هر سازمان است. بسیاری از مردم فکر می کنند، مدیریت دانش یک تکنولوژی یا نرم افزار راه حل است ، اما مدیریت دانش چیزی بسیار بیش از آن است ، مدیریت دانش نوعی نظم و انضباط است .( 2001 Tobin. ) 2-3-12) مطالعات انجام شده در زمینه مدیریت دانش لو پلات ، به عنوان مدیر اجرایی سابق هیولت پاکارد، مشهور است که گفته است: اگر هیولت پاکارد می دانست چه چیزی می داند، سودآوریش سه بارمی شد. (( Skapinker. 2002 طی دهه گذشته مدیریت دانش نه تنها براي دنیاي آکادمیک، بلکه براي دستگاه هاي دولتی قانون گذار، بنگاه هاي اقتصادي، سرمایه گذاران و سهام داران نیز به عنوان یک موضوع مهم مطرح گردیده است. اگر چه بیشتر پژوهش هاي انجام شده در حوزه سرمایه فکري و مدیریت دانش در بخش خصوصی انجام شده است، اخیرا سازمان هاي دولتی از قبیل دانشگا ه ها و مراکز تحقیقاتی نیز، به پژوهش در این حوزه علاقه شدیدي پیدا کرده اند. دلیل عمده آن این است که هدف اصلی دانشگاه ها تولید و اشاعه دانش بوده و مهم ترین سرمایه گذاري هاي این سازمان ها در حیطه تحقیقات و منابع انسانی است. علی رغم این واقعیت که ورودي ها و خروجی هاي اصلی دانشگاه ها ناملموس است، اما ابزارهاي محدودي براي سنجش و مدیریت آنها وجود دارد. مطالعه دیگري در زمینه مدیریت دانش در سازمان هاي دولتی انجام گرفته است. در این بررسی به مطالعه این مسئله که چگونه می توان مدیریت دانش را ایجاد کرد و نیز ماهیت فرهنگ تسهیم دانش در یک سازمان چگونه است، پرداخته شد. نتایج این مطالعه حاکی از آن است که تسهیم دانش در سازمان هاي دولتی یک چالش منحصر و بسیار مهم است و عاملان دولتی نوعا سازمان هایی سلسله مراتبی و بوروکراتیک هستند که تسهیم دانش را دشوار می سازند. آن ها اظهار می دارند به نظر می رسد اغلب افراد تمایل ندارند دانشی را که در اختیار دارند با دیگران تسهیم کنند. آن ها دانش را در انحصار خود نگه می دارند تا با قدرتی که از آن به دست می آورند بتوانند ارتقاء درجه پیدا کنند. در پژوهشی دیگر در دانشگاه کارلتون کانادا در زمینه مدیریت دانش درسازمان هاي دولتی، نتایج نشان داد، اقداماتی که در سازمان هاي دولتی در زمینه اطلاعات و دانش انجام می گیرد به شدت سیاسی بوده و بر عاملان بخش عمومی و گروه هاي مختلف ارباب رجوع در بخش دولتی تاثیر عمیقی دارد. ( دعایی و دهقانی سانیچ ، 1389) ووگ نیز مطالعه جامعی در زمینه مدیریت دانش انجام داده است. وي به بررسی این مسئله پرداخته است که مدیریت دانش چگونه می تواند نقش مهمی در ادارات دولتی به ویژه چهار حوزه اصلی زیر ایفا نماید: - ارتقا تصمیم گیري در سازمان هاي بخش عمومی - کمک به سازمان هاي بخش عمومی در زمینه مشارکت موثر درتصمیم گیري ها - ایجاد قابلیت هاي رقابتی اجتماعی و ذهنی - توسعه نیروي کار دانشی وي عنوان می کند وجود مدیریت دانش منسجم در سازمان هاي دولتی مسئله مهمی است. چنین رویکردي به جامعه اجازه می دهد که با سخت کوش تر کردن افراد و نهادهایش، پایداري خود را افزایش داده و کیفیت زندگی شهروندان خود را ارتقاء دهد. در مطالعه اي دیگر که در زمینه مدیریت دانش در سازمان هاي دولتی انجام گرفت، بررسی رابطه بین اجزاي سازمانی (فرهنگ سازمانی، ساختار سازمانی، تکنولوژي منابع انسانی و جهت گیري هاي سیاسی) و توانایی خلق دانش و انتقال دانش در وزارت توسعه کارآفرینی مالزي مد نظر قرار گرفت. نتایج نشان می دهد که ارتباط مهمی بین برخی از این متغیرها و توانایی تولید دانش و انتقال دانش وجود دارد. بنابراین لازم است براي اجراي مدیریت دانش به برخی از این عوامل که رابطه مهمی با مدیریت دانش دارند توجه شود. در پژوهشی که در دانشگاه میدلسکس انجام گرفت و یادگیري در عمل را به عنوان جزئی از سرمایه فکري مورد بررسی قرار داد، بیان کرد که سرمایه مشتري هم می تواند در دانشگاه ها مورد بررسی قرار گیرد و در صورتی می توان مشارکت موفقی بین دانشگاه و سازما ن هاي خارج از دانشگاه برقرار کرد که سرمایه فکري هر دو طرف افزایش یابد. در تحقیقی که در دانشگاهی در مادرید انجام گرفت، 40 پاسخگو که جزو تصمیم گیرندگان اصلی دانشگاه بودند مورد بررسی قرار گرفتند. مصاحبه شوندگان باید در یک طیف لیکرت از 1 تا 3 به هر شاخص نمره می دادند و موانع ممکن براي افشاي هر شاخص را ارزیابی می کردند. نتایج نشان داد که اطلاعات کمی در این بخش از اهمیت بیشتري برخوردار است و هم چنین سرمایه فکري، ابزاري مناسب براي انتخاب استراتژي هاي دانشگاهی است. هم چنین نتیجه گرفته شد که بهترین راه براي بهبود سرمایه فکري در بخش دولتی، ارتقاي سطح نگرش دولت به دانشگاه ها به عنوان عضوي فعال در گسترش دانش در جامعه است انجام گرفت و یادگیري در عمل را به میدلسکس در پژوهشی که در دانشگاه عنوان جزئی از سرمایه فکري مورد بررسی قرار داد، بیان کرد که سرمایه مشتري هم می تواند در دانشگاه ها مورد بررسی قرار گیرد و در صورتی می توان مشارکت موفقی بین دانشگاه و سازما ن هاي خارج از دانشگاه برقرار کرد که سرمایه فکري هر دو طرف افزایش یابد. هم چنین در تحقیقی که بر روي تعدادي از دانشگاه هاي اسپانیا با هدف کمک به آ نها در شناسایی، اندازه گیري و مدیریت سرمایه هاي نامحسوس انجام گرفت این نتیجه حاصل شد که اولین مرحله در این امر، تعریف دقیق اهداف سازمان و سپس شناسایی ابعاد نامحسوس سازمان است که باید یک رابطه علی بین آنها برقرار شود و براي هر کدام از این ابعاد نامحسوس، شاخص هایی تعریف و توسعه داده شود. در نهایت، یک بازنگري دوره ای براي انطباق با چالش هاي جدید، باید انجام گیرد. ( دعایی،دهقانی سانیچ، 1389) در دو دهه اخیر، دانش و مدیریت آن مورد توجه روزافزونی قرار گرفته است که ای بی ام یکی از برجسته‌ ترین شرکت ها در این زمینه است. ای بی ام با خرید لوتوس و دسترسی به فناوری نوتس و به‌کارگیری تجارب به دست‌ آمده از همکاری با سایر شرکت ها، به توسعه راه‌ حل های مدیریت دانش پرداخته است. در مقاله ارائه شده به چهارمنظر: شایستگی ، بهره‌وری ، پاسخگویی و ابداع، به عنوان محورهای تمرکز شرکت های تحت مشاوره و همکار ای بی ام و لوتوس پرداخته شد و تصریح گردید که سرمایه‌گذاری سازمان باید بر روی یک یا چند مورد از عوامل چهارگانه یادشده که می‌تواند بازگشت قابل قبولی در دوره مشخص شده داشته باشد، تمرکز کند. همچنین به ابزارهای مختلف تهیه و توسعه داده شده توسط ای بی ام اشاره شد که همگی به نوعی در تولید، تسهیم، اشتراک و انتقال دانش می‌توانند تاثیرگذار باشند . تجربه‌ ها و موفقیت های فراوان موسسات و شرکت های بزرگ به ما می آموزد که در سازمان های موجود در کشورمان نیاز است که با الگوبرداری از تجربه‌ سازمان های موفق و با توجه به قابلیت ها، فرهنگ و زیرساخت های موجود و قابل توسعه، به پیاده ‌سازی و بهره‌گیری موثر از مدیریت دانش اقدام کنیم‌. امروزه دانش و مدیریت بر آن، از مهمترین توانمندسازهای مزیت رقابتی پایدار محسوب می شود و موسسات پیشرو در دنیا‌، تجربه‌های موفقی را از مدیریت دانش، کسب کرده اند. از این روست که دراکر معتقد است، شرکت های آینده، گرداگرد دانش سازماندهی می شوند، تا گرداگرد تولید . در بازار جهانی با تغییرات سریع امروزی، موفقیت در گرو نهاده های نیروی کار سنتی ، سرمایه و زمین نیست. منابع حیاتی نو، در فکر نیروی کار و دانش است‌. امروزه به سختی نشریه‌ای را در ارتباط با فناوری یا کسب و کار می یابیم که در آن به دانش و مدیریت بر آن اشاره ای نشده باشد. در تاریخچه مدیریت دانش در ای بی ام که به سال ۱۹۹۴ بازمی گردد ، قطعاً این شرکت، یکی از شرکت های موفقی است که کامیابی هایش را در خلال همکاری ها و تبادلات دانش در توسعه تجارت داشته است. این شرکت تا سال ۲۰۰۵ برای سیزدهمین سال پی درپی بیشترین تعداد حق انحصاری اختراع را در ایالات متحده‌، نسبت به دیگر شرکت ها به دست آورده است. تعداد حق اختراع ثبت شده ای بی ام در سال ۲۰۰۵ حدود ۳۰۰۰ عدد بوده است. این تاریخچه قوی به ای بی ام کمک کرد تا جایزه جهاتی مدیریت دانش سال ۲۰۰۵ را در ارتباط با مدیریت دانش به دست آورد . رویکرد آی بی ام بر اساس هدف های زیر شکل گرفت : ـ پیوند سرمایه فکری با استراتژی، ـ ساخت بستر مناسب برای تسهیم دانش، ـ ایجاد فرهنگ کسب و کار مبتنی بر دانش، ـ اندازه گیری اثربخشی تسهیم دارایی های فکری. و اهمیت کاهش اندازه (ویژگی سازمان های دانش محور ) ، جهانی شدن ، تغییرات سریع ، موفقیت حاصل از دانش جمعی در مقایسه با توان فردی ( تجربه ) و لزوم به کارگیری نیروی کار سیال و از راه دور، انگیزه های حرکت به سوی مدیریت دانش در این شرکت را تقویت کرد.( کرمی و مبصری، 1387) بررسی به عمل آمده در سال 2006 در کشور آمریکا، نشان داده که از 200 شرکت برتر در حدود 82% نظام مدیریت دانش را برنامه ریزی کرده اند ، 50% دارای کارکنان مدیریت دانش بوده و بودجه لازم برای این کار را پیش بینی کرده اند،27% مدیر دانش مدیریت را در سازمان تعیین کرده اند.( مهر علی زاده ،عبدی ، 138) مطابق با يافته هايي که گروه گارتنر در سال1998 به دست آورده است شروع بکارگيري سيستم هاي مديريت دانش و توسعه آن، توسط شرکت هاي بزرگ بوده است. يک سوم از 1000 شرکت منتخب مجله فورچون در برنامه هاي شان در سال 1999 مديريت دانش وجود داشته است. استفاده از مديريت دانش براي حل مسائل مهم سازماني مانند به روز بودن و بقاي شرکت در مواجهه با تغييرات متناوب محيطي روبه افزايش است كه خود شامل فرايندهاي سازماني است که ترکيبات سينرژيک از داده‌ها را جذب مي‌كند و توانايي پردازش داده را با تکنولوژي اطلاعات و خلق و ابداع دانش جديد دارد. البته در دنيايي که همه چيز براي سازمان نامشخص و مبهم است، (بخصوص از جهت اقتصادي ) فقط دانش است که يک مزيت رقابتي محسوب مي شود و سازمان هايي موفق اند که به صورت مستمر دانش جديد خلق کرده و آن را به صورت گسترده در سازمان منتشر کنند و به سرعت تجسم واقعي آن را در محصولات و خدمات جديد نشان دهند.( اکبری و طهماسبی آشتیانی، 1386) زیمنس یکی از موفق ترین و بزرگترین شرکت های بین المللی در حوزه تولید وسایل الکترونیکی است. این شرکت از یک سابقه 156 ساله، سرمایه ای بالغ بر 73 میلیارد دلار و 460.000 کارمند برخوردار است. یکی از شهرت های این شرکت، دانش فنی برجسته مهندسانش است. هدف زیمنس از پیاده سازی نظام مدیریت دانش، انتقال و اشتراک این دانش در کل مجموعه خود به منظور افزایش بهره وری بود. پی ریزی نظام مدیریت دانش از یک حرکت خود جوش، کارمندان میانی در سال 1996 و بدون اطلاع مدیریت آغاز گردید. کار با بررسی تجربیات شرکت های مشابه شروع شد. این گروه همواره به دنبال پاسخگوئی به این سئوال بودند که زیمنس چگونه می تواند از مزایای مدیریت دانش بهره مند گردد. در عمل با ایجاد یک مخزن دانش ، اجتماع های کاری و فنون غیر مرسوم در اشتراک دانش فعالیت ها آغاز گردید. در سال 1999 با اشاعه و گسترش این طرح به کل شرکت موافقت گردید. قلب مدیریت دانش در زیمنس سایت وبی بنام شیرنت می باشد. این سایت شامل مخزنی جهت ذخیره دانش مبتنی بر پایگاه داده ها و فرم های ورود اطلاعات پیوسته به منظور ورود اطلاعات است. علاوه بر اتاق گفتمان ، یک موتور کاوش و فهرست طبقه بندی شده از دانش موجود از جمله سایر عناصر این سایت می باشند. کاربران سیستم می توانند به منظور جستجوی اطلاعات از موتور کاوش و فهرست راهنما استفاده کنند. در صورت نیاز به اطلاعات بیشتر از طریق یکی از کانال های ارتباطی تعیین شده با نویسنده ارتباط برقرار نمایند. برای مواقع ضروری امکان انتقال سریع پرسش از طریق این کانال ها وجود دارد. زیمنس به وسیله این سایت وبی دانش را در بستر سازمان خود به اشتراک گذاشت. مدیریت دانش در زیمنس بعنوان یکی از موفق ترین تجربیات و نمونه ها مطرح می باشد. علاوه بر موفقیت این نظام و منافع آن در داخل، زیمنس در سطح بین المللی جوایز مختلفی در این زمینه دریافت کرد. بررسی این الگو به عنوان یکی از بهترین تجربیات برای سازمان هائی که می خواهند نظام های مدیریت دانش را پیاده سازی کنند بسیار مفید می باشد.( گزنی ، 1386) در پژوهش هاي بسیاري، مدیریت دانش به عنوان فاکتور مهم در حفظ مزیت رقابت سازمانی مطرح شده است برنامه هاي مدیریت دانش، نباید به عنوان برنامه اي منفک از سایر برنامه هاي سازمانی مطرح شود در مدیریت دانش، فرهنگ و فرایندهاي انگیزشی، یکی از مهم ترین عوامل موفقیت هستند؛ به عبارتی دیگر مدیریت دانش، بدون مدیریت منابع انسانی به اهداف خود دست نمی یابد. علاوه بر آن، براي مدیریت منابع دانشی سازمان، سازمان ها براي استفاده از فناوري هاي ارتباطات و اطلاعات، تحت عنوان سامانه هاي مدیریت دانش، سرمایه گذاري می کنند. یکی از توانمند سازهاي مدیریت دانش، فرایند تسهیم دانش است ابزار و فناوري، نقش مهمی در فرایند تسهیم دانش دارند؛ اما کافی نیستند.( ابراهیمی، وحیدی ، 1388) 2-3-13) اهداف مديريت دانش • اعطاي دانش مناسب در زمان مناسب به فرد مناسب • معرفي اينکه در سازمان ما چه کسي چه چيزي مي داند و در کجا قرار دارد • جلوگيري از خريد دانش هاي تکراري در سازمان • ايجاد بسته هايي ارزشمند از دانش هاي توليد شده در پروژه ها • جلوگيري از خروج دانش و تجربه افراد بعد از بازنشستگي و به حداقل رساني خلاء حاصله • اعتبار دهی به دانايی هايی که بر اساس آن کار می کنيم و بهبود اين دانايی ها • حداکثر سازی استفاده از دانش در بازه عمر آن • استفاده از تعداد زيادی از نخبگان برای تبادل نظر درباره دانش ها • حرکت دهی سازمان به سوی توليد دانش های ضروری. 2-3-14) مزاياي مديريت دانش براي سازمان • کسب مزيت رقابتي • افزايش نوآوري در سازمان • به وجود آوردن فرصت هاي جديد • افزايش کارآيي • صرفه جويي در زمان وهزينه انجام پروژه ها • جلو گيري از افت دانش سازماني 2-3-15) مزاياي مديريت دانش براي پرسنل • امکان استفاده از دانش ديگران براي انجام کارهاي خود • افزايش سرعت دسترسي به دانش مورد نياز و کاهش زمان انجام کارها • بهره مندي از پاداش و مزاياي مربوط به اشتراک دانش • امکان دسترسي هر فرد به بسته دانشي مدون خود که در طول سال هاي خدمت کسب کرده است . و .. (شرکت توزیع نیروی برق تهران بزرگ) 2-3-16) مدیریت دانش در ایران در كشور ما نیز بحث اقتصاد و مدیریت دانش محور در قانون برنامه چهارم توسعه مطرح شده است. در فصل دوم،تعامل فعال با اقتصاد جهانی و در فصل چهارم، توسعه مبتنی بر دانش در چارچوب مواد قانونی مورد تأكید قرار گرفته است. در مواد ۴۵ ، ۴۶ و ۵۵ این برنامه كه در زمینه توسعه مبتنی بر دانایی است، ارتقا و توانمند سازی سرمایه انسانی، كاهش فاصله سطح دانش و مهارت نیروی كار كشور با سطح استانداردهای جهانی و توجه جدی به نظام آموزش های فنی و حرفه ای مطرح شده است. با توجه به دستاوردهای جهانی و اهداف برنامه چهارم توسعه می توان پرسش محوری این جلسه را چنین مطرح كرد كه دانش و دانایی ومدیریت آن به چه معنا است و دید ما نسبت به آن چگونه است؟ اگر ساده ترین اجزای دانش را داده ها بدانیم در این صورت داده ها، سمبل ها یا نشانه هایی از چگونگی و كمیت واقعیات هستند. این كه جمعیت ایران ۷۰ میلیون نفر است و یا تولید ناخالص ملی یك كشور فلان مقدار است داده های خام هستند. اطلاعات، زمانی ایجاد می شود كه انسان به این داده ها معنا ببخشد. بخشی از این معنا از طریق تركیب داده ها زیر چتر یك نظریه یا تحلیل علمی صورت می گیرد. حال می توان دانش را مجموعه ای از اطلاعات، تجربه، كارایی و آمادگی افراد قلمداد كرد. یكی از ابعاد اهمیت مدیریت دانش و دانایی حفظ سرمایه های فكری است. در مورد خروج نخبگان از كشور، بحث های زیادی تحت عنوان مهاجرت یا فرار مغزها مطرح می شود، اما كمتر به آن توجه داریم كه وقتی شخصی از سازمان خارج می شود چه اتفاقی می افتد. شخصی كه از سازمان خارج می شود، در حقیقت دانش را از آن سازمان خارج می كند. به بیان دیگر دانش در ذهن افراد دانش ور به وجود می آید و به كار می رود و یكی از وظایف مدیریت دانش و دانایی این است كه آنچه را كه در ذهن افراد است استخراج كرده و در اختیار مجموعه سازمان قرار دهد. البته دانش در سازمان ها، نه تنها در مدارك و ذخایر دانش، بلكه در رویه های كاری، فرایندهای سازمانی، اعمال و هنجارها مجسم می شود. بخشی از دانش را می توان به صورت مكتوب در اختیار افراد قرار داد، اما بخش دیگری نیز وجود دارد كه در رویه های كاری، فرایندها، تجارب و شایستگی ها نمود پیدا می كند. دانش را می توان همچون سیالی تصور كرد كه در دو شكل مجازی یا «غیرآشكار» و شهودی یا «آشكار» ظاهر می شود. دانش غیرآشكار می تواند در تمامی گستره زنجیره خلق ارزش سازمان وجود داشته باشد، زنجیره ای كه از تأمین كنندگان شروع می شود وتوزیع كنندگان و بالاخره مشتریان را در برمی گیرد. مدیریت وظیفه دارد این دانش غیرآشكار را احصا كند و در اختیار سازمان قرار دهد.( مجله الکترونیکی ویستا ) 2-4) تجربه چیست؟ به معلومات کسب شده از یک رویداد زندگی تجربه می گویند. تجربه، دانش ویژه ای است که توسط یک عامل در موقعیت های حل مسئله کسب شده است. تجربه در شرایط حل مسئله ایجاد و از صورت مسئله، راه حل و شرایط حاکم بر مسئله تشکیل می شود. تجربه را می توان دانش یا مهارتی دانست که از تمرین و ممارست در یک فعالیت یا انجام کاری در یک دورۀ زمانی نسبتاً طولانی حاصل می شود. دانش/مهارت: در تجربه دانش مربوط به حل مسئله نهفته است. تمرین و ممارست: تجربه از تمرین و ممارست حاصل می شود، بدون تمرین فرد مجرب نمی شود. فعالیت یا انجام کار: افراد در حین انجام فعالیت های کاری و شخصی با روش های حل مسائل رو به رو شده و به تجربۀ خود می افزایند. دوره زمانی: تجربه همواره در طول یک دوره فعالیت مستمر ایجاد می شود. 2-4-1) مدیریت تجربه تجربه قرار می گیرند به مرور زمان پرورش یافته و به خرد سازمانی تبدیل می شوند. غایت سیستم مدیریت تجربه، برخورداری از سازمانی یادگیرنده و اثربخشی یادگیری سازمانی است زیرا تجربه به عنوان خوراک تغذیه ای برای سازمان یادگیرنده محسوب می شود. چرا مدیریت تجربه در سازمان ضرورت دارد؟ مدیریت تجربه نزدیک ترین و مهم ترین راه تولید و توسعۀ دانش سازمانی است. مدیریت تجربه به انتشار بهترین روش های کاری در سازمان می انجامد. مدیریت تجربه با کاهش اشتباهات تکرارپذیر هزینه های سازمانی را کاهش می دهد. مدیریت تجربه به افزایش سرعت و کیفیت ارائۀ خدمات می انجامد.(دانشگاه علوم اقتصادی) 2-5) تسهیم دانش دانش در دهه اخير به عنوان يک منبع مهم سازماني در نظر گرفته شده است و بنابراين مديريت مؤثر آن براي موفقيت سازمان حياتي مي باشد . مشکلات و موانعي که در مسير پياده سازي فرايندهاي مديريت دانش آشکار مي شوند، اهميت توجه به منابع انساني و روابط آنان را بيش از پيش نشان مي دهد. در واقع فرآيندهاي مديريت دانش بيش از آن که با تکنولوژي سروکار داشته باشند با افراد سازماني روبرو مي شوند. بنابراين آماده سازي افراد جهت پذيرش فرايندهاي مديريت دانش در سازمان از اهميت بالايي برخوردار است. از جمله مسائلي که در راستاي پياده سازي مديريت دانش در سازمان ها وجود دارد ، مسئله تسهيم دانش درون سازمان و بين سازمان هاي مختلف است. از آنجا که افراد به عنوان منابع دانش ارزشمندي قلمداد مي شوند که فرايند تسهيم دانش نيز در سازمان تا حد زيادي به آنها وابسته است، پرورش قابليت هاي افراد جهت برقراري ارتباطات کيفي موثر و تسهيم دانش در سازمان از اهميت بالايي برخوردار است.( حدت، 1387) مدیریت دانش با به جریان انداختن چرخۀ دانش تنها گزینۀ پیش روی سازمان ها برای بهره برداری صحیح از دانش آشکار و دانش نهفته در ذهن منابع انسانی سازمان می باشد. یکی از معیارهای موفقیت مدیریت دانش در سازمان ها، میزان تسهیم دانشی است که در میان کارکنان صورت می پذیرد. هدف نهایی از تسهیم دانش کارکنان، تلاش برای انتقال و تبدیل دانش و تجربیات منابع انسانی به دارایی ها و منابع سازمانی با هدف افزایش اثربخشی سازمانی است.(دانشگاه علوم اقتصادی) دانش فاسد شدنی است. عمر مفید تجربه و تخصص محدود است، چرا که فن آوری های، محصولات، و خدمات جدید به طور مستمر به بازار می آیند. هیچ کس نمی تواند دانش را ذخیره کند. افراد و شرکت ها باید به طور مداوم به تجدید، گسترش و ایجاد دانش بیشتر بپردازند.( Allee .2001) امروزه مديريت صحيح دانش، مهارت و تجربيات منابع انسانی را می توان اصلی ترين عامل موفقيت سازمان های پيشرو دانست. مديريت دانش راهبردی است که دارايی های فکری سازمان را برای رسيدن به بهره وری بيشتر مديريت و هدايت می کند.تسهيم دانش بخش بزرگی از تصوير مديريت دانش است و يکی از اصلی ترين توانمند سازهای مديريت دانش محسوب می شود. تسهيم دانش را می توان فعاليتی نظام مند به منظور انتقال و مبادله ی دانش و تجربه ميان اعضای يک گروه يا سازمان تعريف نمود. تسهيم دانش باعث ايجاد تعاملاتی گسترده در سازمان می شود تا دانش و تجربه به صورتی طبيعی، مؤثر و مستمر در سراسر سازمان جريان يابد و به اشتراک گذاشته شود. تحقيقات انجام شده حاکی از آن است که وجود کارکنانی که تمايل به تسهيم دانش و تجربه دارند موجب می شود اين فرآيند به طور خودکار آغاز شده و گسترش يابد. تسهيم مؤثر دانش بين اعضای سازمان منجر به کاهش هزينه ها، بهبود کيفيت ارائه خدمات، بهبود ارتباطات سازمانی، کوتاه تر شدن فرآيندهای انجام کار، انتشار بهترين روش های کاری و در نتيجه ارتقاء عملکرد سازمانی خواهد شد. بديهی است که دستيابی به اين اهداف جز با به اشتراک گذاری دانش به صورتی آگاهانه و هدف مند ميسر نخواهد شد.( دانشگاه علوم اقتصادی ) اشتراک دانش فرآیند اساسی مدیریت دانش است. برای سازمان های بزرگ، توانایی به اشتراک گذاشتن دانش موثر در سراسر سازمان می تواند به منجر به هوش رقابتی جدید برای خلق بهترین شیوه انجام کارمی شود. دانش نهان می تواند به عنوان دانشی که شخصی ، تجربی و تعریف شده در زمینه خاص باشد. دانش صریح، دانشی است که مدون، بیان شده و منتشر شده به طریقی باشد. مسلما بیشتر انتقاد ها از فرآیندهای مدیریت دانش فرایند به اشتراک گذاری دانش میان افراد است. اشتراک دانش اساسی برای به اشتراک گذاشتن بهترین شیوه ها، ایجاد دانش جدید و دستیابی به یادگیری مشترک است .( Lock Lee.2000) مطابق با تعریف مدیریت دانش، تسهیم دانش یکی از حوزه های کلیدی در فرآیند مدیریت دانش است. فرهنگ ما، تعاریف و پیام های متفاوتی را از مفهوم به « اشتراک گذاشتن» ارایه می کند. در کودکی بسیاری از والدین، فرزندان خود را تشویق می کنند که اسباب بازی های خود را با هم بازی های خود تقسیم کنند. در حالی که در مدرسه، دانش آموزان یاد می گیرند که برگه های امتحانی خود را از چشم های کاوشگر پنهان کنند. در حالی که در مدرسه، شرکت ها و موسسات به کارمندانی پاداش می دهند که اطلاعات را برای خودشان نگه می دارند. آدام بیانچی ، یکی از تحلیل گران مدیریت دانش می گوید: غالباً ارزش شما برای یک سازمان در آن چیزی است که شما می دانید و دیگران نمی دانند. از این رو، یکی از چالش های اساسی مدیریت دانش، واداشتن افراد برای به اشتراک گذاشتن آنچه که می دانند می باشد. چرا افراد باید دانشی را که به سختی به دست آورده اند در اختیار دیگران قرار دهند در حالی که این دانش یکی از عوامل کلیدی مزیت فردی آنها در سازمان تلقی می شود؟ در مطالعات متعدد از فرهنگ سازمانی به عنوان عاملی عمده در موفقیت یا شکست نوآوری ها ی مدیریت دانش یاد شده است. بر اساس پژوهشی که در مرور مدیریت دانش به چاپ رسید، دو چالش مهم در زمینه ابتکارات مدیریت دانش عبارتند از: تشویق اقتباس و اتخاذ فرهنگ مدیریت دانش و تشویق افراد به تسهیم. فرهنگ دانشی نوعی روش زندگی سازمانی است که افراد را به خلق، تسهیم و استفاده از دانش برای کسب منفعت و موفقیت دائمی سازمان برانگیخته و آنها را به این کار قادر می سازد. بوکمن (1999) خاطر نشان می کند، خلق و انتقال و تسهیم دانش فعالیت های غیر ملموسی هستند که نمی توان آنها را با زور به دست آورد. صرفا زمانی که فرهنگ اعتماد و گشودگی بوسیله اعضای سازمان ایجاد و احساس شود، مدیریت دانش می تواند موجب شایستگی ممتاز گردد. بر این اساس همواره این سئوال مطرح است که کدام ویژگی فرهنگی رابطه مثبت یا منفی با خلق، حفظ، تسهیم و انتقال و استفاده از دانش دارند. پارک و همکارانش در سال 2004 در پژوهشی با عنوان «ویژگی های فرهنگ سازمانی که موفقیت اجرای مدیریت دانش را ارتقا می دهند» ، به بررسی برخی از عوامل موفقیت مدیریت دانش پرداختند. یکی از فرضیات پژوهشی وی عبارت بود از آنکه رابطه مثبتی بین اجرای موفقیت آمیز مدیریت دانش و خصوصیات فرهنگی (اعتماد،تسهیم آزادانه اطلاعات، کار کردن نزدیک با دیگران یا ایجاد دوستی ها در کار) برای آن سازمان وجود دارد. برای تعیین رابطه بین ویژگی های فرهنگ سازمانی وی و همکارانش از 44 ویژگی فرهنگ سازمانی ارائه شده توسط هارپر استفاده نمود. آنان این مطالعه را در 26 سازمان دولتی، مشاوره ای، نرم افزاری، مالی، مخابراتی، آموزشی و تولیدی انجام دادند. تحلیل رابطه غیر پارامتریک نشان داد که تعدادی از ویژگی های فرهنگی رابطه متوسط تا بالایی با موفقیت مدیریت دانش دارند. این ویژگی ها عبارتند از تسهیم آزادانه اطلاعات، کار کردن نزدیک با دیگران،کار تیم محور، اعتماد، انصاف و اشتیاق به کار. نتایج تحقیق حاکی از وجود رابطه مثبتی بین متغیرهای مفروض در فرضیات و تایید آنها بود. اگر چه دانش برای هر سازمانی به عنوان یک مزیت رقابتی به شمار می رود اما، در سال های اخیر شعار "دانش قدرت است" به شعار "تسهیم دانش قدرت است" تغییر یافته و یکی از اهداف اصلی مدیران در استفاده از مدیریت دانش در سازمان ها، بهبود تسهیم دانش بین افراد در سازمان و همچنین بین افراد و سازمان به منظور ایجاد مزیت رقابتی می باشد. تسهیم دانش موثر بین اعضای سازمان منجر، به کاهش هزینه ها در تولید دانش، و تضمین انتشار بهترین روش های کاری در داخل سازمان شده و سازمان را قادر به حل مسائل و مشکلات خود می نماید. علی رغم اهمیت فزاینده تسهیم دانش در سازمان، عدم شناخت موانع و تسهیل کننده های آن، رسیدن به اهداف با مشکل مواجه می نماید.( مير غفوري،صادقي آراني و صابري،1387) در برخی از سازمان ها، به اشتراک گذاری دانش امری طبیعی است اما در برخی دیگر هنوز این نگرش قدیمی که دانش قدرت است حکم فرمایی می کند. بسیاری از سازمان های روشن فکر، استراتژی هایی را با هدف تغییر این نگرش های منسوخ شده آغاز کرده اند . آنها عوامل انگیزشی متنوعی را به کار گرفته اند تا نشان دهند در زمینه تسهیم دانش در سازمان خود مصمم و جدی هستند . به عنوان مثال برخی از آنها ، برای افرادی که دانش خود را در اختیار دیگران قرار می دهند، برنامه های قدردانی و دادن پاداش را در نظر گرفته اند که از قدردانی در شرکت، درج در خبرنامه تا پرداخت پاداش های مادی قابل توجه را شامل می شود. برخی دیگر از شرکت ها، کارمندان خود را بر مبنای این که به چه میزان در فعالیت های تسهیم دانش مشارکت داشته اند ارزیابی نموده و برای آنها ترفیع و یا مرخصی های فوق العاده در نظر می گیرند. تجربه نشان داده است که افراد مطلع و کاردان غالباً دوست دارند تا تجربیات و تخصص خود را به دیگران انتقال دهند برای درک این نکته تنها کافی است به صحبت های آنها پس از ساعت کاری گوش دهید . اما غالباً موانعی در محیط کاری وجوددارد که این سرشت طبیعی آنها را دلسرد می کند درک این موانع و شناخت انگیزش ها ومحرک های فردی ، اولین قدم به سوی اجرای تغییرات در صحنه کاری است. باوجود تمامی این نکات ، غیر منصفانه است که فرض کنیم نتیجه این تغییرات در مدت زمان کوتاهی در سازمان قابل مشاهده خواهد بود . علاوه بر فرهنگ گروهی ، زمان مورد نیاز است تا هنجارها ، ارزش ها ، نگرش ها و باورهایی که محرک فرهنگ تسهیم دانش در سازمان هستند اصلاح شوند جهت اجرای تغییرات لازم ، مدیران باید از یک برنامه زمانی پیروی کنند تا اطمینان حاصل نمایند که تغییرات منجر به ایجاد مشکلات بیشتر برای واحد نخواهد شد. هدف از به اشتراک گذاری دانش ، می تواند به ایجاد دانش جدید یا ترکیب متفاوت از دانش موجود و یا بهتر بهره برداری از دانش موجود باشد.( Holdt Christensen.2007) 2-5-1) تعاریف تسهیم دانش مدیریت دانش در حال توسعه ی ، به اشتراک گذاری و کاربرد دانش در درون سازمان برای به دست آوردن و حفظ مزیت رقابتی است. مفهوم به اشتراک گذاری دانش ، با این حال ، به خوبی تعریف نشده است.( Jacoby Petersen.2002) تسهیم دانش فعالیتی است نظام مند به منظور اشتراک گذاری دانش و تجربه میان اعضای یک گروه یا سازمان. در تعریف دیگری تسهیم دانش به تعاملات اجتماعی گفته می شود که شامل تبادل دانش ضمنی و صریح، تجارب و مهارت های کارکنان بین واحدهای سازمانی و یا در کل سازمان می شود. وقتی می گوییم فردی دانش خود را تسهیم می کند به این معنی است که آن فرد، فرد یا افراد دیگری را با استفاده از دانش، بینش و افکار خود راهنمایی می کند تا او را کمک کند موقعیت خود را بهتر ببیند. در ابتدایی ترین سطح ، به اشتراک گذاری دانش شامل فرایندهای که از طریق آن دانش بین منبع و دریافت کننده انتقال داده می شود.( Cummings , Jeffrey،2003) تسهيم دانش توسط مک درمت بدین صورت تشریح شده که وقتی که می گویيم فردی دانش خود را تسهيم می کند ، به این معنی است که آن فرد ، فرد دیگری را با استفاده از دانش ، بينش وافکار خود راهنمایی می کند تا او را کمک کند که موقعيت خود را بهتر ببيند. بعلاوه فردی که دانش خود را تسهيم می کند ، ایده آل این است و باید از هدف دانش تسهيم شده ، و کاربرد آن ، و همچنين از نيازها و شکاف های اطلاعاتی فرد گيرنده دانش اطّلاع داشته باشد. این بيانگر این نکته است که همه کارکنان نياز به تسهيم دانش خود ندارند ، زیرا ممکن است دانش آنان بکار گرفته نشود و یا از آن استفاده مجدد نشود ، به عبارت دیگر ، تسهيم دانش زمانی مفيد خواهد بود که همه کارکنان در کار خود به آن نياز داشته باشند و یا حداقل بيشتر دانشی را که دریافت می کنند بکار گيرند. به همين دليل است که در بعضی از سازمان ها ، امکان دسترسی به مخازن دانش و پایگاه های اطلاعات برای همه کارکنان وجود دارد و دربعضی دیگر دسترسی به قسمت هایی از این مخازن دانش و پایگاه های اطلاعات برای همه کارکنان ممکن و دسترسی به قسمت هایی از آنها برای افراد خاصّی تعریف شده است.( کشاورزی ،1386) 2-5-2) تحقیقات در مورد تسهیم دانش درایران 1) به اشتراک گذاری دانش، موانع، راهکارها و مطالعه موردی در صنعت نفت :کاری است از حسین قاسمی ،نازنین غلامی و مجتبی کریمی زارچی که در این تحقیق با هدف آشنایی با مفهوم تسهیم دانش و مباحث مرتبط با آن به منظور پیاده‏سازی در سازمان(به معنای عام) و صنعت نفت (به معنای خاص) ارائه شده‌ است. در این مقاله به مفهوم تسهیم دانش و تعاریف موجود در این زمینه، همچنین بیان اهمیت و ضرورت تسهیم دانش در سازمان‏ها و همچنین در صنعت نفت پرداخته شده و بر خلق و بازشناسی دانش ضمنی و تسهیم دانش صریح از طریق مهندسی مجدد فرهنگ درون سازمانی و بهره گیری از فناوری‏ها‏ی پیشرفته در بازارهای رقابتی کنونی تاکید شده است. پیاده‌سازی تسهیم دانش، مستلزم اتخاذ و به‌کارگیری بستری مناسب بوده و بالتبع شناخت موانع و راهکارهای مقابله با آنها، پیاده‌سازی را تسریع و تسهیل می‌نماید که در این مقاله اجمالا به آنها پرداخته شده‌است. در بخش آخر نیز مطالعه‏ی موردی به‏کارگیری تکنیک‏های اجرایی تسهیم دانش در دو شرکت بزرگ نفتی شل و بی.پی ارائه شده است.( قاسمی ، غلامی و کریمی، 1389) 2) بررسي ميزان بكارگيري فرايند مديريت دانش در يك سازمان خدماتي (مطالعه موردي): این مقاله توسط دكتر هوشنگ تقي زاده ،غلامرضا سلطاني فسقنديس و روح اله مهدي لوي ارائه شده است.هدف اين مقاله بررسي ميزان بكارگيري فرايند مديريت دانش و پنج مرحله اصلي آن يعني كسب دانش، ثبت دانش، انتقال دانش، خلق دانش و كاربرد دانش در سازمان با استفاده از تئوري مجموعه هاي فازي مي باشد. جامعه آماري اين تحقيق را 75 نفر از پرسنل يك سازمان خدماتي تشكيل مي دهد. به دليل محدود بودن جامعه آماري، هيچ گونه نمونه گيري انجام نشده و كل جامعه آماري مورد بررسي قرار گرفته است. به منظور گردآوري داده ها از اعضاي جامعه آماري نيز از پرسشنامه استفاده شده است كه روايي و پايايي آن مورد سنجش و تأييد قرار گرفته است.نتايج بررسي نشان مي دهد كه در سازمان مورد بررسي ميزان بكارگيري پنج مرحله اصلي (ابعاد فرايند) مديريت دانش در حد متوسطي مي باشد. همچنين بين وضع موجود و مطلوب پنج مرحله اصلي مديريت دانش در سازمان مورد بررسي فاصله قابل توجهي وجود دارد.( تقی زاده ،سلطانی فسقندیس و مهدی لوی، 1389) 3) مدیریت دانش تجربه ای جدید در شرکت آب و فاضلاب استان خراسان رضوی : این طرح توسط مهدی اقبال سرابی و حسن اسماعیلی ارائه شده است که به از دست رفتن تجربیات مدیران اشاره می کنند. آنها در اين تجربه با مروري بر سوابق پياده سازي مديريت دانش و سير تغييرات و تحولات آن تلاش نموده اند با تكيه بر تجربيات شركت و انطباق آن بر مفاهيم و نظريات علمي به بررسي و اثرات بكارگيري مديريت دانش بپردازند . در ابتداي سال 85 با تغيير در ساختار شركت آب و فاضلاب خراسان و جدا شدن گروهي از همكاران و به تبع آن جابجايي و انتقال ايشان تهديدي نمايانگر شد و آن هم انتقال تجربيات كاركنان با انتقال فيزيكي ايشان بود . بدين ترتيب، حركت به سمت مديريت دانش به منظور ذخيره آنچه در ذهن پرسنل در طي سال ها شكل گرفته و براي سازمان هزينه هاي كلاني را نيز در بر داشته است آغاز گرديد .( اقبال سرابی و اسماعیلی، 1386) 4) بررسی رابطه و تأثیر فرآیند تسهیم دانش و تجربه بر توسعه سرمایه اجتماعی در میان اعضای واحدهای فناور مرکز رشد دانشگاه شهید بهشتی: کاری ازمحمد علی نعمتی ولاله جمشیدی سرمایه اجتماعی مفهومی اساسی در سازمان و اجتماع است که در دهه های اخیر به طور وسیع مورد توجه صاحب نظران حوزه های مختلف علوم به ویژه متخصصان آموزش عالی قرار گرفته است. دانشگاه ها قادرند از طریق تقویت و گسترش این دارایی ارزشمند، فرآیند توسعه و پیشرفت جوامع را تسهیل نمایند. از دیگر سو، فرآیند تسهیم دانش در دانشگاه ها و مؤسسات آموزش عالی، راهکارهای تجربه شده ای را به منظور بهبود محیط یادگیری و غنی سازی تجارب دانشجویان مطرح می نماید. مراکز رشد و پارک های علم و فناوری که در سال های اخیر در کشورمان به تبع روند جهانی به سرعت گسترش یافته اند، از جمله بخش های کلیدی دانشگاه ها محسوب می شوند که قادرند از طریق تحقق فرآیند مفهوم سازی، مهارت آموزی و کارآفرینی در میان دانشجویان، فرآیند توسعه سرمایه اجتماعی در جوامع را تسریع بخشند. پژوهش حاضر، به بررسی جایگاه و تأثیر فرآیند تسهیم دانش و تجربه بر توسعه سرمایه اجتماعی در میان اعضای واحدهای فناور مرکز رشد دانشگاه شهید بهشتی پرداخته است. در این پژوهش، با بهره گیری از ضریب همبستگی پیرسون و تحلیل رگرسیون گام به گام،میزان رابطه و تأثیر فرآیند تسهیم دانش و تجربه در ابعاد فردی، گروهی، ستادی، فرهنگی و فناوری را بر توسعه سرمایه اجتماعی در محورهای انسجام اجتماعی، مشارکت و کارگروهی، شبکه روابط، اعتماد و احترام متقابل و ظرفیت پذیرش انتقادها از طریق پرسشنامه محقق ساخت و با روش تمام شماری بر روی جامعه آماری اعضای واحدهای فناور مرکز رشد دانشگاه شهید بهشتی مورد مطالعه و تحلیل قرار گرفته است. نتایج حاصل از بررسی فرضیه های پژوهش فوق حاکی از آن است که به طور کلی بین فرآیند تسهیم دانش و تجربه و مفهوم سرمایه اجتماعی رابطه معنی داری وجود دارد. همچنین نتایج نشان می دهد که بین ابعاد فردی، گروهی، فرهنگی و فناوری تسهیم دانش و تجربه با مفهوم سرمایه اجتماعی رابطه معنی داری وجود دارد، اما بین بعد ستادی تسهیم دانش و تجربه با مفهوم سرمایه اجتماعی رابطه معنی داری مشاهده نمی شود. تسهیم دانش را می توان فعالیتی نظام مند به منظور انتقال و مبادله دانش و تجربه میان اعضای یک گروه یا سازمان با یک هدف مشترک تعریف نمود. به عبارت دیگر، تسهیم دانش به عنوان فرایند شناسایی، توزیع و بهره برداری از دانش موجود به منظور حل مطلوب تر مسایل نسبت به گذشته تعبیر می شود. هدف تسهیم دانش می تواند خلق دانش جدید از طریق ترکیب های مختلف دانش موجود یا بهره برداری بهتر از آن باشد. به منظور ایجاد یک فرایند تسهیم دانش اثربخش افراد باید از تمایل و توانایی سطح بالایی برخوردار باشند. تحقیقات انجام شده حاکی از آن است که وجود کارکنانی که تمایل به تسهیم دانش و تجربه دارند موجب می شود این فرایند به طور خودکار آغاز شده و گسترش یابد. تسهیم دانش شامل تعاملات داوطلبانه میان کارکنان، در قالب وجوه مشترک سازمانی و با در نظر گرفتن هنجارهای اخلاقی، عادات و رفتارهای ویژه و... است. تسهیم دانش فرایندی است که به توسعه یک روح جمعی که در آن افراد به عنوان همکاران در راستای تحقق اهداف مشترک به یکدیگر وابسته اند، کمک می کند. در فرایند تسهیم دانش، چهار نوع دانش نقش محوری دارند که عبارت از دانش حرفه ای ، دانش هماهنگ کننده ، دانش مبتنی بر هدف ، دانش فنی است. بنابراین پیشنهاد می شود فرایند فوق از طریق کانال های متفاوتی که توانایی انتقال و تسهیم دانش دارند، تحقق یابد . تسهیم دانش و تجربه متأثر از عواملی نظیر فرهنگ، مشوق ها، رسانه ها، زمینه ها و... است. به عبارت دیگر فرهنگ از جمله مؤلفه های اساسی مدیریت دانش محسوب می شود که مدیران از طریق بهبود آن انتظار دارند به افزایش بهره وری و ایجاد مزیت رقابتی پایدار در سازمان دست یابند. توسعه فرهنگی که "تسهیم " دانش را به جای "احتکار" دانش ترغیب کند، مستلزم پذیرش اعضا و حمایت مدیران ارشد سازمان است. امروزه کیفیت و سرعت هماهنگی با تغییرات محیط پیرامون، موفقیت دانشگاهها را رقم می زند و تسهیم دانش و تجربه به آنان یاری می رساند تا از طریق یادگیری و باز تولید مداوم دانش، تغییرات را شناسایی نموده و بدان واکنش مناسب و به موقع نشان دهند. تأکید بر خلق و بازشناسی دانش ضمنی و تسهیم دانش صریح از طریق مهندسی مجدد فرهنگ درون سازمانی و بهره گیری از فناوری های پیشرفته و ضرورت توجه به رهبری خلاق و کارآمد، رموز موفقیت دانشگاه ها را در بازارهای رقابتی کنونی تشکیل می دهند. تعامل علمی حاصل از پذیرش فرهنگ تسهیم دانش و تجربه توسط اعضای هیأت علمی و دانشجویان، امکان ایجاد آموزش کارآمد و یادگیری اثربخش در محیط دانشگاه را فراهم نموده و دانشجویان را به فرضیه سازی، مفهوم سازی، شناخت بیشتر رشته تخصصی خویش و کسب مهارت های مورد نیاز پس از دانش آموختگی قادر می سازد. آنان می توانند با فراگیری مجموعه ای از مهارت ها، نقاط قوت و ضعف خود را شناسایی نموده و خود را هر چه بهتر به جامعه و محیط شغلی عرضه نمایند.( نعمتی ، جمشیدی، 1386) 5) موانع و تسهيل کننده های تسهيم دانش در سازمان ها : نویسنده ی این مقاله دکتر علی حسين کشاورزی که دارای دکترای مدیریت دانش از دانشگاه استون – بيرمنگهام انگلستان و همچنین عضو هيأت علمی دانشگاه شاهد تهران می باشد. امروزه در کشورهای مختلف از جمله ایران ، مدیران مشتاق به ایجاد سيستم های مدیریت دانش درسازمان ها با هدف بهره گيری از نتایج مفيد آن می باشند. یکی از مهم ترین و مشترک ترین فرایندها درساختارهای مختلف معرفی شده برای مدیریت دانش ، تسهيم دانش می باشد ، و انگيزش افراد برای تسهيم دانش خود در سازمان ها ، یکی از مهم ترین اولویت های دست اندرکاران مدیریت دانش در جهان می باشد. یکی از اهداف اصلی مدیران در استفاده از مدیریت دانش در سازمان ها ، بهبود تسهيم دانش بين افراد در سازمان و همچنين بين افراد و سازمان به منظور ایجاد مزیت رقابتی می باشد. تسهيم دانش مؤثر بين اعضای سازمان منجر به کاهش هزینه ها در توليد دانش ، و تضمين انتشار بهترین روش های کاری در داخل سازمان شده ، و سازمان را قادر به حل مسائل و مشکلات خود می نماید. به دليل نبود تجربه غنی و کافی در زمينه مدیریت دانش در بسياری از سازمان ها ، مدیران باید در هنگام ایجاد سيستم های مدیریت دانش در سازمان خود ، متوجه دام ها و مشکلاتی که سرراه آنها وجود دارد باشند. عليرغم اهميت فزاینده تسهيم دانش برای رقابتی بودن سازمان ها ، عدم شناخت مناسب از موانع و تسهيل کننده های آن ، رسيدن به اهداف مدیریت دانش توسط سازمان ها را که یکی از مهمترین آنها تسهيم دانش است ، مشکل می نماید. هدف این مقاله این است که با معرفی طبيعت و اهميت تسهيم دانش ، آن را بطور خلاصه به عنوان یکی از مهمترین جنبه های مدیریت دانش در سازمان ها معرفی ، و همچنين با یک دیدگاه مدیریتی ، موانع تسهيم دانش و تسهيل کننده های تسهيم دانش در سازمان ها را معرفی کند. این مقاله با ایجاد یک دید جامع برای مدیران در خصوص چالش هایی که سازمان ها در رابطه با تسهيم دانش پيش رو دارند ، به معرفی موانع بالقوه ای می پردازد که در هر سازمانی ممکن است وجود داشته باشند و روند تسهيم دانش را در سازمان دچار مشکل نمایند. معرفی این موانع به عنوان یک نقطه شروع ، در واقع کمکی برای آن دسته از مدیران عالی و دست اندرکاران فعاليت های مدیریت دانش سازمان ها است که علاقه مند به مميزی فعاليت های موجود سازمان خود در راستای استقرار مدیریت دانش می باشند ، با این دید که با شناسایی گلوگاه های اصلی به اقدامی مناسب در خصوص بهبود و اثربخشی تسهيم دانش پرداخته و به استقرار مناسب مدیریت دانش در سازمان خود کمک کنند. توجه کافی به شناخت این موانع بالقوه و اقدام بجا و به موقع در خصوص حذف و یا محدود نمودن آنها منجر به ایجاد زمينه ای در سازمان می شود که به تقویت تسهيم دانش کمک می کند. به عبارت دیگربرخورد مناسب با موانع می تواند آنها را به تسهيل کننده های تسهيم دانش تبدیل کند. موانع بالقوه تسهيم دانش در سه گروه موانع فردی ، موانع سازمانی ، و موانع تکنولوژیکی قابل طبقه بندی هستند که شناسایی آنها ، مدیران و دست اندرکاران مدیریت دانش در سازمان ها را برای ایجاد فرهنگ تسهيم دانش در سازمان ها و بهره گيری از نتایج آن کمک می کند. البته باید توجه داشت که با توجه به مأموریت ها و اهداف متفاوت سازمان ها (برای مثال خصوصی ، دولتی ، غير انتفاعی، بزرگ ، و کوچک) یک نسخه واحد برای کليه سازمان ها به یک اندازه مؤثر نخواهد بود، ولی داشتن یک دید کلی در رابطه با موانع و تسهيل کننده های تسهيم دانش برای هر مدیری و در هر سازمانی برای هدف گذاری و ایجاد استراتژی خاص مدیریت دانش در سازمان خود ، کمک مؤثری است که از تجربه نمودن بسياری از مشکلات در مسير توسعه مدیریت دانش جلوگيری می کند.(کشاورزی، 1386) 6) وضعيت و بسترهاي به اشتراك گذاري دانش در سازمان كتابخانه هاي آستان قدس رضوي، در انطباق با الگوي نوناكا وتاكاچي: نوشته شده توسط پريسا خاتميان فر، دكتر مهري پريرخ این مقاله اشاره می کند که در عصر اقتصاد دانش مدار، دانش به عنوان يك منبع حياتي براي كسب برتري رقابتي شناخته شده است. براي اينكه سازمان ها بتوانند به رقابت بپردازند، مديريت دارايي هاي دانشي ضرورت يافته است.با وجود اين، دانش هنگامي مي‌تواند به بهبود و ارتقاي عملكرد سازمان ها منجر شود كه در سطح سازمان به اشتراك گذاشته شود. بنابراين، اشتراك دانش به عنوان يك عنصر كليدي در فرايند مديريت دانش شناخته شده است. برهمين اساس، تحقيق حاضر به منظور مطالعه و بررسي وضعيت و بسترهاي به اشتراك‌گذاري دانش در سازمان كتابخانه‌هاي آستان قدس رضوي انجام شده است. در اجراي اين پژوهش از روش تحقيق موردي از نوع پيمايشي استفاده شده است.به منظور گردآوري اطلاعات، پرسشنامه و سياهه وارسي بر مبناي الگوي «نوناكا و تاکا چي» كه چارچوب اين پژوهش را تشكيل مي‌دهد، طراحي و مورد استفاده قرار گرفت. يافته‌هاي اين پژوهش نشان داد در ميزان بهره‌گيري كتابداران از اين سازوكارها، ميزان استفاده در دو مرحله اجتماعي‌سازي و تركيب، از ميزان استفاده از سازوكارهاي موجود در مرحله بروني‌سازي بيشتر بود. از جمله پيشنهادهاي پژوهش، فراهم كردن شرايط لازم براي ايجاد انگيزه از طرف مديران براي مشاركت بيشتر كتابداران و استفاده از اين بسترهاست.( خاتمیان فر، پریرخ، 1386) 7) نقش تعهد سازمانی در تسهیم دانش: نویسندگان این طرح آقایان سجاد یوسفی، مرتضی مرادی و محمد کاظم تیشه وران هستند. اهمیت حیاتی دانش، در محیط پیچیده و متغیر امروزی به عنوان منبعی در جهت بازسازی راهبردی یک سازمان بر کسی پوشیده نیست. دانش سازمان ها را قادر می سازد دانایی را سریع تر و مؤثرتر ازگذشته کسب نموده و به کار بندند، لذا مبنایی برای حفظ مزیت رقابتی پایدار فراهم می آورد. عصرحاضر، عصر تحولات و تغییرات شگرف در فناوری است . عصری که ساختار فکری آن آکنده از عمق بخشیدن به اطلاعات و توجه به مشارکت نیروی انسانی خلاق و دانش گرا به جای نیروی انسانی عملکردی است. از این رو، مدیریت هوشیار بر آن است تا هرچه بیشتر و بهتر در جهت استفاده از ابزاری به نام دانش برای رویارویی و مقابله با عوامل عدم اطمینان، حفظ موقعیت، ایجاد خلاقیت و نوآوری جهت گسترش عرصه رقابتی خود برآید. مطالعات مختلفی نشان داده اند که سطوح تعهدی که کارکنان نسبت به سازمانشان دارند، با نگرش ها و رفتارهای مخالف آن ها از جمله تسهیم دانش ارتباط دارد. در این مقاله سعی شده است تا ارتباط بین تعهد سازمانی کارکنان و تسهیم دانش مورد بررسی قرار گیرد . نتیجه این مقاله نشان داد که سطوح بالای تعهد سازمانی با نگرش های مثبت کارکنان به تسهیم دانش مرتبط است. کارکنانی که تعهد بیشتری به سازمان خود دارند مشارکت بیشتر و فعال تری در فعالیت های تسهیم دانش انجام می دهند.( یوسفی ، مرادی و تیشه ورز دائم، 1389) 8) ارائه ی الگوی کاربردی برای سنجش میزان توانمندی تسهیم دانش(بررسی دانشگاه های دولتی تهران):کاری از بابک سهرابی یورتچی ، ایمان رئیسی وانانی و سپیده شفیعا. امروزه تسهیم دانش ، به منشا دستیابی به مزیت رقابتی و حفظ آن تبدیل شده است. برای دستیابی به چنین مزیتی، سازمان ها نیازمند راهکارهایی هستند که بتوانند توانمندی تسهیم دانش را ارزیابی کنند.هدف اولیه ی این پژوهش،تدوین و ارائه الگویی کاربردی برای سنجش توانمندی تسهیم دانش از طریق شناسایی معتبرترین و کابردی ترین شاخص های این حوزه است. در مرحله ی دوم شاخص ها با استفاده از نظرات خبرگان تایید و بومی سازی شدند وبا استفاده از روش های آماری شاخص هایی را که در حد قابل قبول قادر به سنجش توانمندی تسهیم دانش بودند، شناسایی و الگوی نهایی تدوین شد. درمرحله یبعد، دانشگاه های صنعتی شریف ، تهران و امیر کبیر برای ارزیابی در نظر گرفته شدند که پس از ارزیابی داده ها، نقاط قوت و ضعف تسهیم دانش درآنها مشخص و مسیر بهبود کیفیت مدیریت دانش در این دانشگاه ها روشن شد. در پایان نیز پیشنهاد هایی برای بهبود تسهیم دانش واجرای آن ارائه شده است.( سهرابی یورتچی، رئیسی و شفیعا، 1389) 9) رابطه ادراك فرهنگ تسهيم دانش كاركنان با عوامل سازماني در دستگاه هاي دولتي: نویسندگان این پژوهش آقای فرج اله رهنوردو خانم فاطمه صدر می باشند. امروزه تسهيم دانش به عنوان يکي از اجزاي فرايند مديريت دانش در بالندگي سازمان هاي دولتي نقش تعيين کننده اي دارد. اين مقاله به دنبال سنجش ادراک فرهنگ تسهيم دانش در سازمان هاي دولتي و بررسي رابطه آن با عوامل سازماني در دستگاه هاي دولتي است. در اين راستا با استفاده از ادبيات موضوعي، عوامل سازماني مرتبط با ادراك فرهنگ تسهيم دانش احصا و از طريق پرسشنامه به روش ميداني اطلاعات مورد نظر در سازمان هاي دولتي داراي بودجه جاري استاني استان قزوين را جمع آوري و ارتباط آنها را با ادراك فرهنگ تسهيم دانش از طريق تحليل همبستگي مورد سنجش قرار گرفت. بر اساس يافته هاي اين پژوهش تعهد مديريت به تسهيم دانش، وجود تكنولوژي مناسب براي تسهيم دانش، اعتماد، اندازه سازمان، فضاي تعامل اجتماعي، ساختار پاداش و تفاوت در موقعيت ارتباط رابطه معناداري با ادراك فرهنگ تسهيم دانش در دستگاه هاي دولتي داراي بودجه جاري استاني در استان قزوين دارند.( رهنورد، صدر، 1388) 10) بررسي و تجزيه و تحليل موانع تسهيم دانش در سازمان هاي دولتي مطالعه موردي:سازمان هاي دولتي استان يزد: نويسنده‌گان این تحقیق سيد حبيب اله مير غفوري - عضو هيئت علمي دانشگاه يزد و رئيس دانشكده اقتصاد، مدیریت و حسابداري دانشگاه يزد، زهرا صادقي آراني - دانشجوي كار شناسي ارشد مديريت دانشگاه يزد و حامد صابري - دانشجوي كارشناسي مديريت دانشگاه يزد می- باشند. اگر چه دانش براي هر سازماني به عنوان يك مزيت رقابتي به شمار مي رود اما، در سال هاي اخير شعار دانش قدرت است به شعار تسهيم دانش قدرت است تغيير يافته است و يكي از اهداف اصلي مديران در استفاده از مديريت دانش در سازمان ها، بهبود تسهيم دانش بين افراد در سازمان و هم چنين بين افراد و سازمان به منظور ايجاد مزيت رقابتي مي باشد. تسهيم دانش موثر بين اعضاي سازمان منجر، به كاهش هزينه ها در توليد دانش و تضمين انتشار بهترين روش هاي كاري در داخل سازمان شده و سازمان را قادر به حل مسائل و مشكلات خود مي نمايد. علي رغم اهميت فزاينده تسهيم دانش در سازمان، عدم شناخت موانع و تسهيل كننده هاي آن، رسيدن به اهداف با مشكل مواجه مي نمايد. بنا براين، مقاله ي حاضر با هدف شناسايي و تجزيه و تحليل موانع بالقوه ي تسهيم دانش و همچنين شناسايي تسهيل كننده هاي آن در سازمان هاي دولتي استان يزد انجام شده است. به اين منظور، موانع تسهيم دانش در سه بعد موانع فردي، موانع سازماني و موانع تكنولوژيكي و در قالب پرسشنامه اي با 38 سوال در اين سازمان ها مورد بررسي قرار گرفته است. جامعه آماري اين پژوهش را كاركنان شاغل در اين سازمان ها كه داراي مدرك ديپلم و بالاتر هستند تشكيل مي دهد. نتايج حاكي از آن است كه هر سه مانع فردي، سازماني و تكنولوژي بر تسهيم و انتقال دانش در سازمان هاي دولتي يزد تاثير گذار مي باشد ولي اين تاثير به يك اندازه نيست به طوري كه مانع سازماني و تكنولوژي بر تسهيم و انتقال دانش در سازمان هاي دولتي يزد تاثير گذار مي باشد ولي اين تاثير به يك اندازه نيست به طوري كه موانع سازماني تاثير بيشتري بر تسهيم دانش در اين سازمان ها مي گذارد.( مير غفوري، صادقي آراني و صابري، 1387) 11) شناسایی عوامل سازمانی موثر بر اجرای مطلوب سیستم مدیریت دانش (مطالعه موردی شرکت همکاران سیستم):کاری از رضا واعظی و طیبه مسلمی. مدیریت دانش فرایندی است که به سازمان کمک می کند با نیرویی اندک، قدرت عظیمی بسازد. مدیریت دانش شیوه جدیدی برای اداره سازمان و تسهیم منابع فکری و علمی آن است. اجرای مدیریت دانش مستلزم فراهم نمودن پیش زمینه های مناسب است. از جمله این پیش زمینه ها، هماهنگی لازم میان عوامل مختلف سازمانی است. در این پژوهش از میان عوامل مختلف سازمانی، عوامل فرهنگ سازمانی و ساختار سازمانی مورد مطالعه قرار گرفته است . فرایند مدیریت دانش نیز مؤلفه های متعددی را شامل می شود که از میان آنها مؤلفه های تولید دانش و انتقال دانش در این پژوهش مدنظر قرار گرفته اند . سازمان مورد مطالعه شرکت همکاران سیستم، بزرگترین شرکت نرم افزاری کشور است. با تحلیل های انجام شده بر روی داده های گردآوری شده، این نتیجه حاصل شد که بین عوامل سازمانی (فرهنگ سازمانی و ساختار سازمانی) و مؤلفه های مدیریت دانش (تولید و انتقال دانش) رابطه ی معناداری وجود دارد. بنابراین در پیاده سازی مدیریت دانش این عوامل از مهمترین مؤلفه هایی هستند که باید مد نظر قرار گیرند. تحلیل اولویت بندی عوامل، نشان می دهد که عامل فرهنگ سازمانی تأثیر بیشتری در روند پیاده سازی مدیریت دانش داشته است. (واعظی، مسلمی، 1388) 2-6) موانع بالقوه تسهيم دانش در اینجا به موانعی اشاره می شود که در مورد آنها بدون توجه به ویژگي های متفاوت سازمانی مانند اندازه ، و یا نوع مالکيت سازمان ، توافق عمومی وجود دارد. دليل این کار این است که اگر چه بيشتر تحقيقات موجود در زمينه مدیریت دانش درسازمان های بزرگ و با مأموریت تجاری انجام شده است ، ولی سازمان های کوچک و دولتی نيز مایلند که محيطی را ایجادکنند که منجر به ایجاد ارتباطات بهتر و در نتيجه توليد و تسهيم بهتر دانش در آن سازمان ها شود. 2-6-1) کاهش امنیت شغلی هیج راهی وجود ندارد که کارکنان سازمان ها، مشتاقانه دانش خود را به اشتراک بگذارند. هرکسی از افشای اطلاعات خود خودداری می کند. به نظر می رسد شعارشان این باشد: خودت را غیر ضروری نساز، ممکن است کسی در آینده به کار تو اعتقاد پیدا کند.( پروست ، دوب ، دومهاردت ، 1385) بعضی ها پيرو این دیدگاه قدیمی اند که معتقد است "دانش و اطلاعات قدرت می آورد" و همين توجيهی است که آنها را وادار به مخفی کردن اطلاعات و دانش خود می کنند و آن را وسيله ای برای پيشرفت شغلی تلقی کرده و تسهيم دانش را عاملی برای تضعيف جایگاه سازمانی، قدرت و جایگاه سازمانی خود می دانند بسياری از کارکنان به دليل ترس از کاهش امنيت شغلی خود، تسهيم دانش نمی کنند. یکی از دلایل این مشکل این است که آنان در خصوص اهداف و نيّات افراد مافوق خود در رابطه با تسهيم دانش اطمينان لازم را ندارند بعضی از کارکنان سطوح پایين و متوسط نيز بصورت عمدی، تسهيم دانش نمی کنند؛ زیرا احتمال می دهند که اگر سرپرستان آنها احساس کنند که سطح دانش زیردستان از آنها بالاتر است از ارتقاء آنها خودداری کنند. برای مثال تحقيقی نشان داده است که مدیران روسی از کار کردن با افراد پایين تر از خود اکراه داشته و به ویژه در زمينه یادگرفتن مطلبی از زیردستان خود، مقاومت می کنند. (کشاورزی، 1386) 2-6-2) کمبود زمان فقدان زمان یکی دیگر از دلایل عمده سازمان ها است. در هر سازمان فشار زیادی برای بهره وری و اتمام کار در زمان های معین و ضرب العجل ها وجود دارد. این یک اصل کلی است که هر چه شما کاراتر بوده و به کار بیشتر آگاه باشید، افراد بیشتری منتظر هستند تا یقه شما را برای انجام وظیفه بعدی بچسبند. از این رو چگونه ممکن است که شما زمانی را برای اضافه کردن آموزه های خود به پایگاه دانش یافته و یا بتوانند جلسه ای را برای به اشتراک گذاشتن دانش خود با همکاران داشته باشید؟ نبود وقت برای تسهيم دانش، یکی از معمول ترین موانع تسهيم دانش است. این مانع شامل نبود زمان لازم برای تسهيم دانش ، ویا نبود زمان برای شناسایی همکارانی که به دانش خاصّی نياز دارند. با وجود اطلاع بسياری از مدیران از منافع تسهيم دانش، به دليل محدودیت های زمانی در این زمينه با مشکل مواجه اند. محدودیت زمانی منجر به اولویت بندی بين تسهيم دانش و سایر فعاليت هایی می شود که کارکنان فکر می کنند، برای آنها مفيدتر است و در نتيجه به جای تسهيم دانش به فعاليت های دیگر می پردازند. در این حالت تسهيم دانش به عنوان یک عامل هزینه نگریسته می شود ، چه , تسهيم دانش از فردی به فرد دیگر باشد و چه از شکل دانش پنهان به دانش آشکار باشد. در نتيجه ، این مهم است که فرایندهای کاری طوری طراحی شوند که از نظر زمانی به افراد اجازه دهند که برای توليد و تسهيم دانش وقت بگذارند ، و سپس افرادی را که مایل به تسهيم دانش اند شناسایی کنند. کمبود وقت کافی که کارکنان بتوانند با یکدیگر تعامل کنند ، اغلب منجر به ایجاد موانع تسهيم دانش می شود بسياری از نویسندگان معتقدند که وجود محيط های رسمی و غير رسمی ، فرصت هایی را برای تسهيم و کسب دانش ایجاد می کند؛ ولی به ندرت در شرکت ها می توان چنين محيط هایی را یافت. علّت این است که بسياری از مدیران فکر می کنند که اگر افراد بطور دائم مشغول انجام کاری نباشند، کار آنها مفيد نخواهد بود. (کشاورزی، 1386) 2-6-3) عدم آگاهی بعضی از کارکنان در خصوص ارزشی که دانش آنها برای دیگران دارد مطمئن نيستند. در این حالت ، نه دارنده دانش و نه گيرنده آن خيلی دلواپس این که چه کسی نيازمند دانش است و یا چه کسی دارنده دانش است نخواهند بود. این موضوع که به جهالت دو طرفه، نيز معروف است ،یکی از بزرگترین موانع تسهيم دانش در بيشتر سازمان ها می باشد.(کشاورزی، 1386) 2-6-4) کمبود ارتباط و تعامل وجود ارتباط موثر و صحیح در سازمان، همواره یکی از اجزای مهم در توفیق مدیریت به شمار آمده است. به تجربه ثابت شده است که اگر ارتباطاتی صحیح در سازمان برقرار نباشند،گردش امور مختل و کارها آشفته می شود. هماهنگی، برنامه ریزی، سازماندهی، کنترل و سایر وظایف مدیر بدون وجود سیستم ارتباطی موثر در سازمان قابل تحقق نیست و در غیاب چنین سیستمی امکان اداره ی سازمان موجود نخواهد بود. ارتباط، تار و پود سازمان را به هم پیوند می دهد و موجب یکپارچگی و وحدت سازمانی می شود. مسئولیت ایجاد ارتباطات صحیح در سازمان به عهده ی مدیریت است و منظور از مدیریت، کلیه ی سطوح مدیریت از مقامات بالای سازمان تا مراتب پایین سازمانی است. از این رو مدیریت ها باید از کم و کیف فرایند ارتباطی آگاه باشند و نحوه ی برقراری ارتباطات موثر را بدانند. اغلب افراد برداشتی روشن و واضح از ارتباطات در ذهن ندارند.گروهی ارتباطات را در سازمان، منحصر به مکاتبات اداری و ارسال و دریافت نامه ها می دانند و آن را مترادف مکاتبات اداری در نظر می گیرند. گروهی دیگر از ارتباطات ، وسایل ارتباطی مثل تلفن ، تلگراف ، رادیو و امثال آن را به ذهن تداعی می کنند.برخی افراد ارتباطات را در مقابل ضوابط و مقررات قرار می دهند و معتقدند روابط باید جای خود را به ضوابط بدهند.به زعم اینان ارتباطات همان روابط شخصی و غیر ارادی اند.به هر حال از ارتباطات معانی و برادشت هایی گوناگون در ذهن افراد وجود دارد و شاید به همین علت است که نویسنده ای در تعریف ارتباطات آن را به آفتاب پرست تشبیه کرده است ، واژه ای که در هر ذهن به رنگی خاص در می آید و مفهومی ویژه به خود می گیرد. با وجود تنوع برداشت ها از ارتباطات، ما در مدیریت، ارتباطات را انتقال اطلاعات، مفاهیم، معانی بین افراد سازمان تعریف می کنیم و منظور ما از اطلاعات تنها وقایع و نظرات نیست ، بلکه احساسات و عواطف را نیز شامل می شود. بنابراین زمانی که اطلاع یا خبری را به فردی می دهیم یا نظرمان را برایش بازگو می کنیم با او ارتباط برقرار کرده ایم،و همین طور زمانی که در نگاه،حالات چهره، طرز رفتار ، یا لحن صدای مان نکته ای هست که بازگو کننده ی احساسات و عواطف است، بدون آن که صریحاً خواسته باشیم، باز ارتباط برقرار کرده ایم. بدین ترتیب ارتباطات عبارتند از«انتقال و تبادل اطلاعات ، معانی و مفاهیم و احساس ها بین افراد در سازمان با واسطه یا بی واسطه».به طور ساده ارتباطات در سازمان جریانی هستند که ضمن آن افراد می کوشند تا مفاهیم و مقاصد خود را از طریق پیام های عادی نمادی به یکدیگر انتقال دهند. همان طور که از این تعریف بر می آید،افراد انسانی هستند که به ارتباط شکل می دهند و ارتباطات همواره بین انسان ها بر قرار می شوند و نتایج اطلاعاتی مورد استفاده ی آنها قرار می گیرند ، ولی دراین میان ابزار و وسایل ارتباطی نقشی عمده دارند. پاره ای وسایل ارتباطی و اطلاعاتی چون رایانه ها ، اطلاعات را دریافت می کنند ، پرورش می دهند ، و ذخیره می کنند و در مواقع لزوم در اختیار متقاضیان قرار می دهند. بدین جهت برخی از نویسندگان این نوع ارتباطات را ارتباطات بین انسان و ماشین دانسته و آن را در برابر ارتباطات انسان با انسان قرار داده اند. درحالی که به زعم نگارنده در تمامی احوال ارتباط بین انسان ها برقرار می شوند ، و این ذهن آدمی است که به ارتباطات می دهد ، منتها گاهی اوقات این ارتباط مستقیم و گاهی غیر مستقیم و به وسیله یک ماشین یا ابزار ارتباطی انجام می شود. دراین حالت باز انسان ها هستند که با هم ارتباط برقرار می کنند ، با این تفاوت که وسیله و ماشین بین آنها قرار می گیرند و به فرض ارتباط شان را تسهیل یا تسریع یا همزمان می کند.( الوانی ، 1388) نبود ارتباط بين منبع دانش و گيرنده دانش ، در حالت هایی که در کنار همدیگر و یا در یک گروه کار نمی کنند ؛ ولی دانش مورد نياز گيرنده در نزد منبع دانش وجود دارد یکی از موانع بالقوه تسهيم دانش است. (کشاورزی، 1386) کی پی ام جی (2000) یک تحقیق پیمایشی در بیش از 400 سازمان در ایالات متحده آمریکا و اروپای غربی انجام داد و دریافت که مهمترین دلیل برای شکست ابتکارات مدیریت دانش ،ارتباطات ضعیف بوده است.( ردمن، ویلکینسون، ترجمه سید نقوی و ختایی، 1388) 2-6-5) عدم اعتماد بحث درباره تسهيم دانش بدون توجه به واژه اعتماد غيرممکن است. بدون وجود یک احساس اعتماد ، بيشتر افراد دانش خود را تسهيم نخواهند کرد. اعتماد دو جنبه دارد : جنبه اول عدم اعتماد دارنده دانش به افراد به دليل امکان سوء استفاده یا کسب اعتبار نامشروع از دانش تسهيم شده است، و جنبه دوم عدم اعتماد گيرنده دانش به صحّت و شایستگی منبع دانش می باشد. هم اعتماد از طرف منبع دانش در این خصوص که گيرنده دانش از آن سوء استفاده نخواهد کرد ، لازم است ؛ و هم اعتماد گيرنده دانش در زمينه صحّت دانش و اطلاعات و هم در مورد صلاحيت دارنده دانش لازم است. چيزی که موجب می شود افراد به یکدیگر اعتماد کرده و بطور داوطلبانه دانش و بينش خود را با یکدیگر تسهيم کنند و بطور فعال و ارادی تشریک مساعی کنند ، وجود شبکه های غيررسمی است. فعاليت های تسهيم دانش چيزی نيست که بتوان آن را سرپرستی کرد و یا با فشار افراد را وادار به انجام آنها کرد، ولی وجود اعتماد بين یک سازمان و زیرمجموعه های آن ، و بين اعضای سازمان اثر مستقيمی بر جریان ارتباطات در سازمان دارد و در نتيجه حجم دانش تسهيم شده در داخل واحدهای سازمان و همچنين بين واحدها و شعبات سازمان را تحت تأثير قرار می دهد.(کشاورزی، 1386) به زعم پیترسن و پاول فلت فرهنگ اعتماد از عناصر مهم برای موفقیت دانش است، این عنصر مخصوصا در توزیع دانش از اهمیت فوق العاده ای برخوردار است. آنها معتقدند که اگر جو اعتماد بر سازمان حاکم نباشد،کارکنان دانش خود را در اختیار دیگران نخواهند گذاشت. بررسی آرا ء صاحب نظران در خصوص عوامل فرهنگی سازمان های دانش محور نشان می دهد که عنصر اعتماد در اکثر متون نادیده گرفته شده است یا آنکه مفروض دانسته شده است. بات استدلال می کند که توزیع دانش در سطوح مختلف سازمان منوط به وجود اعتماد است. داونپورت و پروساک نیز معتقدند که اعتماد، تاثیر مثبتی بر رونق دانش در سازمان دارد. اعتماد باید گسترش یابد تا بازار دانش رونق بگیرد. اعتماد میان فردی خصیصه ای بسیار ضروری در فرهنگ سازمانی است که تصور می شود تاثیری قوی بر تسهیم دانش دارد. اعتماد در مدیریت از یک فرایند مبادله اجتماعی نتیجه می شود که در آن کارمندان مدیریت را به عنوان "آذوقه رسان اولیه اعمال سازمانی" تفسیر می کنند و عمل متقابل آن را انجام می دهند. اعتماد در کار اثری قوی بر خلق دانش، به دلیل ارائه افکار و ایده ها ی متنوع، حفظ ، نگهداری دانش ضمنی ، به دلیل ایجاد جوی دوستانه و رضایت بخش ، تسهیم دانش ، به دلیل اطمینان افراد به یکدیگر و نیز بر کاربرد دانش دارد. یکی از حیاتی ترین عناصر در پس یک فرهنگ تسهیم دانش قابل اطمینان ، اعتماد است . در صورتی که در بین افراد یک شرکت ، اعتماد وجود نداشته باشد ، دانش احتکار خواهد شد . اطلاعاتی که تنها در دست تعداد محدودی از افراد وجود داشته باشد ، می تواند خطرناک باشد . هنگامی که تنها افراد انتخاب شده محدودی به دانش دسترسی داشته باشند ، آنها به افراد قدرتمندی در سازمان تبدیل خواهند شد که می توانند بر تصمیماتی که توسط مدیریت ارشد گرفته می شود تاثیر گذارند. اعتماد موجب تسهیل تبادل دانش در سازمان می شود. وقتی که سطح اعتماد در روابط میان اعضاء سازمان بالا باشد، افراد تمایل بیشتری به تبادل دانش دارند فقدان اعتماد در بین کارکنان یکی از مهمترین موانع انتقال دانش است. افزایش و تبادل دانش در اثر اعتماد متقابل موجب خلق دانش می شود. وجود اعتماد در سیستم های فرا وظیفه ای و بین سازمانی نیز یک عامل ضروری است. زیرا مضایقه در اطلاعات آسیب جدی به خلق دانش خواهد رساند.( منوریان، عسگری، 1386) بدون درجه ي بالايي از اعتماد متقابل ميان كاركنان، آن ها در مورد مقاصد و رفتارهاي يكديگر بدبين خواهند شد و بنابراين دانش خود را با يكديگرتسهيم نمي كنند. ايجاد روابط مبتني بر اعتماد بين افراد و گروه ها به تسهيل فرايندهاي تسهيم دانش كمك قابل توجهي خواهد كرد. زماني كه اعتماد در روابط ميان افراد زياد مي شود، افراد بيشتر در فرايند تسهيم دانش ، شركت مي كنند. فقدان اعتماد در بين كاركنان يكي از مهمترين موانع تسهيم دانش است. تسهيم دانش در اثر اعتماد متقابل موجب خلق دانش مي شود. داونپورت و پروساك ( 1998 ) نيز معتقدند اعتماد تأثيري مثبت بر جريان يافتن دانش در سازمان دارد. آن ها معتقدند: اعتماد بايد مشهود باشد، اعضاي سازمان بايد بدانند كه با تسهيم دانش، اعتبار كسب مي كنند. اعتماد بايد در همه جا احساس شود، اگر بي اعتمادي در بخشي از سازمان حاكم شود، آن قسمت نامتقارن خواهد شد. اعتماد بايد از بالا جريان يابد، اعتماد در سازمان از مديران عالي به پائين ترين سطوح عملياتي جريان.( دانشگاه علوم اقتصادی) 2-6-6) نبود پاداش به دليل طبيعت رقابتی که در نهاد انسان ها قرار دارد ، استفاده از تشویق ها یکی از روش های حداکثر کردن عملکرد کارکنان ، برای دستيابی به نتایج بهتر سازمانی می باشد. در حالي که موتور محرکه بيشتر سازمان ها، سودآفرینی است؛ عامل مشوّق برای کارکنان مجموعه حقوق و مزایا و تقدیر از عملکرد آنان توسط سازمان است. در خصوص اثربخشی سيستم های حقوق و مزایا و ارزیابی عملکرد به عنوان عامل انگيزش افراد برای تسهيم دانش ، بحث هایی وجود دارد. بعضی از نویسندگان اظهار می دارند که تغيير در سيستم های پاداش و سياست های مربوط به آنها بندرت بر فرهنگ سازمان و تسهيم دانش در دراز مدت اثر می گذارد؛ زیرا معتقدند که فرایند تسهيم دانش, باید طبيعی باشد تا ادامه پيدا کند. همچنين در یک فرهنگ سازمانی مخالف تسهيم دانش ، استفاده از مشوق ها و پاداش ها ناکافی خواهد بود زیرا این نوع مشوق ها به سرعت اثر خود را از دست داده و دیگر منجر به افزایش تسهيم دانش نخواهند شد. لذا لازم است مدیران در جهت تبدیل فرهنگ سازمانی به فرهنگی که از تسهيم دانش استقبال می کند اقدام کنند. در این حالت ، مهم نيست که چه نوع سيستم پاداش و تقدیر از کارکنان انتخاب شود ، زیرا این کار به هر حال به نوعی اهميت دادن به تسهيم دانش است. یکی از راه های تقدیر از فعاليت های تسهيم دانش کارکنان این است که آن را به عنوان معياری در ارزیابی عملکرد کارکنان لحاظ کنيم. بعضی از شرکت ها به طور فزاینده ای تجدیدنظر در سيستم ارزیابی عملکرد رسمی خود را انجام می دهند که در آن از کارکنان می خواهند که دانش ارزشمند خود را اخذ، ثبت، و تسهيم کنند و از دانش دیگران نيز هنگامی که از آن مطلع می شوند، استفاده کنند حتی این هم ممکن است مناسب باشد که همکاران و سرپرستان مستقيم کارکنان و آنهایی که در فرایند تسهيم دانش دخالت دارند، کارکنان را وادار به تسهيم دانش کنند.(کشاورزی، 1386) برخی از کارگران و کارمندان فکر می کنند هنگام به اشتراک گذاری دانش پاداش کار خود را از دست می دهند ، چرا که دانش و تجربه آنها را به اشخاص دیگری انتقال داده می شود که ممکن است باعث افزایش حقوق و پاداش آنها شود.(2003. Bureš) اشتراک دانش موفق با نیاز به یک سیستم پاداش شرکت مرتبط است ، مانند فدرال اکسپرس، که پرداخت برای برنامه دانش است. در ارنست و یانگ ، بخشی از پرداخت جبران کار هر مشاور بر اساس فعالیت های به اشتراک گذاری دانش است . در توسعه لوتوس ، 25 درصد از ارزیابی عملکرد یک کارگر پشتیبان مشتری بر اساس به اشتراک گذاری دانش است.( Allee.2001) سازمان ها براین باورند كه نیروی انسانی به عنوان منبع اصلی ایجاد ارزش در سازمان و به عنوان مزیت رقابتی مطرح است. درچنین شرایطی حفظ نیروی انسانی و ایجاد انگیزه درجهت افزایش روزافزون بهره وری دركار با استفاده از مكانیسم های مختلف از جمله پاداش از اهم وظایف هر سازمان است. 2-6-6-1) مفهوم شناسی و اهمیت پاداش در بازار بسیار رقابتی امروز، نیازسازمان ها به حفظ نیروی انسانی متخصص بیش از پیش آشكار شده و ارائه پاداش راهبردی درجهت وصول به این مهم است. پاداش عبارتست از: «پیامدهای ارزشمند مثبت كار برای افراد، پاداش ارائه یك پیامد خوشایند برای انجام رفتاری مطلوب از فرد به منظور افزایش احتمال تكرار است. پاداش از چنان اهمیتی در مباحث مربوط به مدیریت برخوردار است كه از آن به عنوان یكی از منابع قدرت مدیر تحت عنوان «قدرت پاداش» یاد می شود، منظور از قدرت پاداش استفاده از پاداش های مختلف به منظور كنترل عملكرد افراد است. به عبارتی، مدیر از قدرت پاداش به منظور تاثیرگذاری و كنترل رفتار زیردستان استفاده می كند. اگرچه همه مدیران دارای قدرت پاداش مشابه ای هستند اما موفقیت در دسترسی و به كاربردن اثربخش پاداش نیازمند مدیریت آن است.(کرمی و گودرزی،1382) 2-6-6-2) مدیریت پاداش مدیریت پاداش بر نحوه تهیه و طراحی برنامه ها توسط سازمان، به منظور مطمئن شدن از اینكه رفتارها و عملكردهای موثر كاركنان در تحقق اهداف سازمان مورد تقدیر قرار می گیرد، تمركز دارد. اصطلاح مدیریت پاداش نشان گر این است كه مزایا و منافعی كه به عنوان پاداش به كاركنان اعطا می شود را می توان مدیریت كرد. لذا مدیریت پاداش را می توان این گونه تعریف كرد: «فرایند ایجاد و اجرای استراتژی هــا، خط مشی ها و سیستم ها كه به سازمان در نایل شدن به اهدافش ازطریق افزایش انگیزه و تعهد افراد كمك می كند». مدیریت پاداش براین اصل مهم بایستی بنا و استوار گردد كه منبع نهایی ایجاد ارزش در سازمان كاركنان سازمان هستند. این به معنای آن است كه فرایند پاداش باید به نحوی خلاق به نیازهای كاركنان و سازمان پاسخ دهد.لذا مدیریت پاداش بایستی به دنبال مطابقت سنجش از كار نیروی انسانی و پرداختی های مختلف ازجمله پاداش به آنها باشد. به عبارت دیگر، پاداش به كاركنان بایستی در مطابقت با ارزشی كه آنها در سازمان ایجاد می كنند، سنجیده شود. 2-6-6-3) هدف از مدیریت پاداش اجرای استراتژی های مدیریت پاداش به منظور تحقق اهدافی است كه برخی از آنها عبارتند از: تصحیح عملكرد افراد ساختارمندكردن پرداختی ها به كاركنان براساس ارزش زمانی آنها توسعه و آموزش كاركنان فراهم كردن ابزاری جهت برانگیختن و حفظ كاركنان مستعد در سازمان. تضمین اینكه با همه كاركنان به طور منصفانه و به صورت برابر در تعیین میزان مزایا و... رفتار شود. 2-6-6-4) به هنگام طراحی استراتژی مدیریت پاداش بایستی به پرسش های زیر پاسخ داد: سازمان دارد به كجا می رود؟ برنامه و طرح های پاداش چگونه می توانند به سازمان در رسیدن به مقصد و حفظ موفقیت كمك كنند؟ ما چه نوع رفتاری را می خواهیم؟ فرایندهای پاداش چگونه می توانند در شناسایی رفتار مناسب به ما كمك كنند؟ 2-6-6-5) ویژگی های استراتژی های پاداش علاوه بر پاسخ گــویی به سوالات فوق استراتژی های پاداش بایستی دارای یك سری ویژگی هایی باشند كه عبارتند از: درجهت ارزش ها و منافع سازمان باشد. با ارزش ها و باورهای شركت هماهنگ باشد. با عملكرد سازمان پیوند داده شود. رفتار مطلوب را در تمام سطوح حمایت و هدایت كند. یك مدیریت مطلوب را تثبیت كند. صــاحب نظران معتقدند برای اینكه استراتژی های مدیریت پاداش بتواند به نحو مطلوبی با عوامل محیطی سازگار باشد نیاز به مشاركت كاركنان است. بخصوص مشاركت در مشخص ساختن اینكه چه رفتاری شایسته پاداش دادن است و چگونه باید صورت بگیرد و برنامه پاداش بایستی مطابق اهداف تعیین شده از طریق این مشاركت باشد. به عقیده شرمرهرن (۱۹۹۳) برای طراحی و استفاده موفقیت آمیز از استراتژی پاداش - یعنی به حداكثر رساندن اثر انگیزشی پاداش - مدیر بایستی دو كار انجام دهد: ۱ - درك روشن از آنچـــه كه افراد از كارشان می خواهند. ۲ - ایجاد و توزیع پاداش برای ارضای این خواسته ها زمانی كه علایق سازمانی به خوبی برآورده گردد. 2-6-6-6) معیارهای پاداش پاداش مناسب بایستی دارای یك سری از ویژگی های ذیل باشد: كافی و مناسب باشد. منصفانه باشد. پرداخت پاداش به هر فرد بایستی به طور منصفانه و باتوجه به تلاش ها،تعدادها و معلومات به مهارت های افراد صورت گیرد. متنوع باشد. تكرار یك پاداش از خاصیت انگیزشی آن می كاهد. پاداش حتمی و قطعی باشد. پاداش نباید حد افراط و تفریط داشته باشد. بلكه با توجه به سطح عملكرد فرد و توان پرداختی سازمان تعیین گردد. موازنه شده و سنجیده باشد و به طور منطقی پرداخت شود. برانگیزاننده باشد، بر نیروی كار برای كار اثربخش و كارآمد و بهبود عملكرد تاثیر بگذارد. موردقبول نیروی كار باشد. نیروی كار بایستی سیستم پاداش را درك كرده و آن را یك سیستم عقلایی بداند. به طوركلی دو معیار مهم در مدیریت پاداش وجود دارد یكی فوریت و دیگری توازن. فوریت بدین معناست كه پاداش بایستی تاحد امكان بلافاصله پس از عملكرد مطلوب ارائه شود زیرا هر چقدر بین این دو فاصله بیفتد از خاصیت انگیزشی پاداش كاسته می شود و منظور از توازن، نوعی برابری و عدالت بین عملكرد فرد و نوع و میزان پاداش است. درصورت عدم توازن بین این دو از خاصیت انگیزشی پاداش كاسته می شود. (کرمی و گودرزی، 1382) 2-6-7) عدم پشتیبانی از تسهیم دانش بدیهی است موفقیت در اجرای برنامه ها، تکنیک ها، رویکرد های نوین و یا هر پروژه ای منوط به تعهد و حمایت عملی مدیریت ارشد سازمان می باشد. لذا اجرای مدیریت دانش در سازمان ها نیاز به تامین بودجه، ساختار و سایر منابع و امکانات می باشد و این مدیریت عالی است که بر اساس اهداف و استراتژی های خود و میزان اولویتی که برای هرکدام قایل است، منابع سازمان را تخصیص می دهد. براساس تحقیقات انجام گرفته درخصوص علل ناکامی در اجرای طرح ها و برنامه های سازمانی، نتایج حاصل نشان می دهد یکی از عوامل اصلی آنها عدم تعهد و حمایت عملی مدیران ارشد بوده است.( عطایی، 1389) همه محققين و دست اندرکارن مدیریت دانش بر این نکته توافق دارند که برای موفقيت ابتکارات مدیریت دانش در سازمان، فرهنگ سازمانی باید پشتيبان تسهيم دانش در داخل سازمان باشد. با این وجود ، برای بسياری از سازمان ها، حرکت به سوی فرهنگ تبادل دانش و تشریک مساعی کاری بس مشکل است. برای موفقيت تسهيم دانش در سازمان، به جای تلاش در تغيير فرهنگ باید سعی شود که در مرحله اوّل فعاليت های تسهيم دانش را با ارزش های فرهنگی موجود سازمان هماهنگ کرد همچنين خرده فرهنگ های درون سازمان می تواند فعاليت های تسهيم دانش را تحت تأثير قرار دهد، به نحوی که گروه های مختلف تعاریف و ارزش های مختلفی برای دانش قائل شوند، که این منجر به ایجاد ارتباطات ناقص و تعارض بين گروه های کاری شده و تسهيم دانش را در داخل سازمان کاهش دهد.(کشاورزی، 1386) 2-6-8) کمبود زیر ساخت حوزه ديگري که سازمان ها براي موفقيت در مديريت دانش بايد مورد توجه قرار دهند حوزه زير ساخت هاي تکنولوژيک است. يکي از موضوع هاي مرتبط با مديريت دانش سازماني، پيشرفت هاي شگرف و خيره‌ کننده فناوري اطلاعات است. اين امر باعث سرمايه گذاري قابل توجه سازمان ها گرديده است. در اين زمينه مشکل آن است که سازمان ها به طور يک جانبه و بدون درنظرگرفتن تمامي ابعاد و زمينه هاي مربوط در آن سرمايه گذاري مي‌کنند. اين کار باعث شده است تا فقط آن بخش از پايگاه دانش، که به راحتي قابليت فرموله شدن دارد و به سهولت در دسترس افراد قرار داده مي‌شود، محور توجه قرار گيرد. در مقابل آن، دانش پنهان با نقش غير قابل انکار آن در تعيين ميزان توان رقابتي سازمان است، که صرفاً به دليل فقدان قابليت فرموله شدن در حاشيه قرار مي‌گيرد. نتايج نشان داده است که چنانچه دانش پنهان در ايجاد مزيت رقابتي سازمان نقش اصلي را ايفا کند، آنگاه سرمايه گذاري در فناوري اطلاعات و استفاده از آن بدون توجه کردن به دانش پنهان، موجب از دست رفتن سريع مزيت ياد شده مي‌شود. از اين رو سازمان ها نبايد انتظار داشته باشند که اين نوع سرمايه گذاري به ايجاد و حفظ مزيت رقابتي براي آنان منجرگردد. البته کاربردهاي مختلف فناوري اطلاعات، به عنوان ابزارهايي کارآمد، مي تواند تسهيل کننده فرايندهاي مديريت دانش باشد. در تمامي چرخه عمر دانش، يعني ايجاد، ذخيره سازي، به کارگيري، ابزار فناوري اطلاعات و ارتباطات مي‌تواند مفيد واقع شود.( مرادزاده،کریمی، به آذین، 1386) مديريت دانش؛ فرايند خلق، كسب، ذخيره سازي و نگهداري، تسهيم، و بكارگيري دانش مناسب، در زمان مناسب، توسط فرد مناسب، در سازمان است كه از طريق ايجاد پيوند بين فناوري اطلاعات و ارتباطات، فرهنگ سازمان و ايجاد ساختاري مناسب براي دست يابي به اهداف سازماني صورت مي پذيرد. بر اين اساس مي توان گفت، وجود زيرساخت هاي لازم (فناوري اطلاعات و ارتباطات و فرهنگ سازمان و ساختارسازماني) جهت استقرار مديريت دانش در سازمان اولين گام اساسي براي به حركت در آمدن چرخه ی مديريت دانش (خلق، كسب، ذخيره سازي و نگهداري، تسهيم، و بكارگيري دانش) در سازمان است. زير ساخت دانش، ساز و كاري است كه سازمان از طريق آن دانش را مديريت مي كند و افراد در بخش هاي متفاوت سازمان از طريق اين زيرساخت ها دانش خود را تسهيم مي كنند، به طوري كه بتوانند از آن دانش به طور كاملاً اثربخش استفاده كنند. هدف اصلي اين زيرساخت چيزي جز جريان دادن دانش در رگ هاي فرايندهاي كاري سازمان نيست. زيرساخت هاي مديريت دانش به عنوان ستون فقرات مديريت دانش مورد توجه قرار گرفته اند و تقريباً همه ي سازمان هايي كه مديريت دانش را با موفقيت به كارگرفته اند به نياز و اهميت وجود زيرساختي حمايت گر و آشكار براي حمايت از نظام مديريت دانش به خوبي واقف اند، لذا اين واقعيت كه كارآيي و اثربخشي كاربرد مديريت دانش در سازمان نيازمند وجود زيرساخت هايي قوي و مناسب است تأييد مي شود . بنابراين، واحد مديريت دانش مديريت امور اداري، ايجاد و تقويت زير ساخت هاي ضروري جهت استقرار صحيح مديريت دانش را به عنوان اولين گام اساسي جهت جريان يافتن طبيعي دانش در سازمان مي داند. هنگامــی که مدیران شرکت ها، میلیون ها تومان بر روی زیر ساخت های مـــدیریت دانش در سازمان خود سرمایه گذاری کرده و بازگشتی را در طول ماه های آتی نمی بینند ،دچار واهمه می شوند . در صورتی که هیچ نشانه ای از وجود مشکل در کاربر د های به کار گرفته شده در سازمان وجود نداشته باشد. 2-6-9) ناکافی بودن منابع سازمان اهميت تعهد مالی سازمان در زمينه مدیریت دانش ، که در موارد زیادی هزینه بالایی دارد، یکی از موضوعات مورد، تأکيد متخصصين مدیریت دانش است بنابراین، تخصيص منابع لازم برای پشتيبانی جریان های دانش در سازمان و تشریک مساعی بين افراد در این زمينه، ضروری می باشد. 2-6-10) سطح رقابت بالا بین کارکنان گاهی سطح رقابت بالا بين افراد، گروه ها، واحد ها، و شعبات یک سازمان منجر به توسعه اهداف و علایق متناقض با یکدیگر توسط آنها می شود. یکی از نتایج این رقابت های مخرب سندروم «ساخت اینجا نيست »است که تسهيم دانش افراد و گروه ها را محدود می کند ، زیرا افراد و گروه ها ایده ها و نوآوری های خارج از گروه و یا واحد خود را نمی پذیرند ؛ در نتيجه به مقاومت در برابر تسهيم دانش و در نتيجه کاهش آن بين واحد ها و شعبات سازمان منتهی می گردد.(کشاورزی، 1386) یو کی فارم یک شرکت دارویی انگلیسی تخصصی و بزرگ با مکان ها و واحدهای کسب و کار که در سرتاسر انگلستان ، اروپا و ایالات متحده آمریکا گسترده شده است ، تلاش کرد تا یک برنامه ی تغییر در اواخر دهه ی1990 جهت تشویق به اشتراک گذاری دانش میان وظیفه ای معرفی کند، به طوری که به عنوان راهی جهت بهبود اثربخشی تلاش های تحقیق و توسعه آن پنداشته می شود. به هر حال ، موفقیت این پروژه،به دلیل کمبود تمایل کلی میان کارکنان واحدهای وظیفه ای مختلف جهت به اشتراک گذاری دانش با یکدیگر ، متوقف شد.بخش قابل توجهی از کارکنان تاحدی تمایلی به شرکت در این پروژه نداشتند. زیرا در سازمان فرهنگ تاریخی از رقابت، میان واحدهای وظیفه ای داشت که باعث شد تا کارکنان یک واحد تمایلی به همکاری با کارکنان بیرون از واحد خودشان نداشته باشند.( ردمن، ویلکینسون، ترجمه سید نقوی و ختایی، 1388) 2-7) راهکارها در این بخش راهکارهایی برای بهبود تسهیم دانش درسازمان ارایه می شود: 2-7-1) فرهنگ سازمانی مناسب بيش از يک دهه است که "مديريت دانش" به يکي از موضوعات نويد بخش علم مديريت تبديل شده است. مدت هاي طولاني اعتقاد بر اين بود که مي توان دانش را به عنوان شاخص توليد، عمدتاً از طريق اقدامات فني و سازماني به صورت مفيد و مولد به کار گرفت. بعدها پي برده شده، سازماني که از فرهنگ دانش دوستانه تري برخوردار باشد، مي تواند تأثير عمده اي در تحصيل و ترويج دانش و توزيع آن در مجموعه خود داشته باشد و در نهايت از اين راه موجب افزايش سودآوري شود. بررسي جديدي که در مؤسسه سازمان و منابع انساني دانشگاه برن در سوئيس انجام شده، مدرک تجربي مستندي است براي اثبات نسبت و ارتباط بين فرهنگ يک سازمان و افزايش سودآوري در آن. نويسنده اين تحقيق فرهنگ دانش را اين گونه تعريف مي کند: فرهنگ دانش مجموعه استانداردها و ارزش ها در يک سازمان است که بر نوع تفکر و عمکلرد اعضاي آن سازمان در برخورد با دانش، تأثير قابل توجه مي گذارد. فرهنگ دانش، بخشي از فرهنگ سازمان است. از شاخص هاي بسيار مهم فرهنگ دانش مي توان به اعتماد ، کار جمعي ، صراحت در رفتار و گفتار ، به رسميت شناختن استقلال فردي ، آمادگي براي فراگيري ، احساس مسئوليت و آينده نگري اشاره کرد. تحقيق ياد شده بر روي سازمان پست در سوئيس انجام گرفت. براساس نظرخواهي همه جانبه اي که انجام شد، ثابت شد بخش هايي که از ابتدا در بازار آزاد و يا از مدت ها پيش در زمينه رقابت فعال بوده اند، نسبت به اين بخش هاي که بيشتر در بازار انحصاري فعال هستند، از فرهنگ دانش بالاتري برخوردارند. رقابت خارجي به عنوان عامل جنبي، آشکارا تأثير مساعدي بر گسترش فرهنگ دانش در يک سازمان مي گذارد. در اين بررسي که بيش از سه سال به طول انجاميد، مطالعاتي در زمينه وجود ارتباط مثبت بين فرهنگ دانش و سودآوري انجام شد. بررسي در سه مرکز پست که از نظر شرايط ظاهري، شکل سازه، تأسيسات فني و سازمان کاملاً مشابه يکديگر بودند، انجام شد. (تام ، ترجمه بهلولی، 1388) فرهنگ سازمانی یک موضوع پیچیده است. که تجلّی گذشته و حافظه سازمانی است و وضعيت، موضوع پيچيده است، فعلی سازمان را تحت تأثير قرار می دهد و گذشته سازمان را به آینده آن منتقل می کند. فرهنگ سازمانی تعيين کننده رفتار فردی و گروهی بوده و نقش مهمّی در موفقيت برنامه های مدیریت دانش دارد و می تواند به عنوان یک مانع کليدی در رابطه با تسهيم دانش عمل کند فرهنگ سازمانی سطح تعامل بين افراد در انجام کارها را .در سطوح عمودی و افقی تعيين می کند. همچنين یک فرهنگ سازمانی مناسب می تواند اجرای موفقيت آميز برنامه های مدیریت دانش در سازمان را موجب شود. برای مثال تحقيق نشان داده است که فرهنگ در کنار عوامل زیرساخت ، فنّاوری ، و اندازه سازمان ؛یکی از چهار تقویت کننده اصلی انتقال دانش می باشد یکی ازنویسندگان ، فرهنگ را به "آب درون یک تنگ ماهی برای هر سازمان" تشبيه کرده است ، چيزی که کارکنان در آن غوطه می خورند ، در آن زندگی می کنند ، ولی از آن آگاه نيستند.(کشاورزی، 1386) تسهیم دانش از عواملی است که به طور مستقیم بر فرآیند مدیریت دانش تاثیر دارد. تسهیم دانش عاملی است که به منظور انتقال و اشاعه دانش از یک فرد، گروه و یا سازمان به فرد،گروه و یا سازمان دیگر انجام می گیرد. نوناکا معتقد است تعداد افرادی که آزادانه دانش خود را، صرف نظر از دانش تخصصی و مورد نیاز، با دیگران تسهیم کنند زیاد نیستند. دو مسئله عمده در این زمینه عبارت است از اینکه آمادگی کارکنان برای تسهیم دانش خودشان چگونه است و اینکه به چه آسانی آنها می توانند بر مقاومت در مقابل تغییر و تسهیم دانش خودشان در سازمان غلبه نمایند. به عقیده مک درمت و ادل در یک سازمان با فرهنگ تسهیم دانش ، افراد ایده ها و بینش های خود را با دیگران تسهیم می کنند ، زیرا به جای اینکه مجبور به این کار باشند آن را فرآیندی طبیعی می بینند و این تصور غلط که «دانش ،قدرت است پس نباید آن را از دست داد » وجود ندارد. گوه بیان می کند اغلب مدیران، دانش کلیدی را به عنوان منبع قدرت، اهرم نفوذ و یا ضمانت استمرار شغل خود می پندارند و تمایلی ندارند که آن را با دیگران تسهیم کنند. کارمندان بخش عمومی نیز به اطلاعات به عنوان یک دارایی نگاه می کنند و آن را نزد خودشان نگه می دارند. ایجاد فرهنگی که تسهیم را به جای احتکار آن ترویج می کند ، مستلزم انجام کارهایی بیش از قرار دادن یک صندوق پیشنهادات است. 2-7-1-1) بهبود فرهنگ تسهیم دانش یک فرهنگ تسهیم دانش ، محیطی است که در آن افراد تمایل دارند اطلاعات خود را صرف نظر از اندازه سازمان یا شرکت ، اشاعه داده و منتشر نمایند. بدین منظور افراد باید به هنجارها ، ارزش ها ، نگرش ها و باورهای بنیانگذاری شده توسط سازمان اعتقاد داشته و وفادار باشند. در صورتی که هر یک از جنبه های تسهیم دانش نقص شود ، اطلاعات به فرد موردنظر نخواهد رسید واز این رو منجر به ایجاد یک گلوگاه انتقال اطلاعات خواهد شد. فرهنگ ( باورها و تصورات)، توسط اعضای سازمان به اشتراک گذاشته می‌شود. ارزش های سازمان، اصول و مقررات نانوشته و روش های اجرایی ، منابع فرهنگی دانش را تشکیل می دهند. محتوای فرهنگ سازمان، به عنوان منبع دانش می‌تواند توسط افراد ، دستورالعمل ها ، روش کار و دستگاه های رایانه‌ای سازمان تقویت شود. بنابراین، یادگیری و رشد فردی و سازمانی باید یک ارزش تلقی ‌شود. تمامی کارکنان سازمان در تمامی سطوح و در هر موقعیتی ، بر این باورند که باید دانش و اطلاعات خود را ، جهت رشد و موفقیت سازمان ، با یکدیگر به اشتراک گذارند و این تفکر در سازمان تشویق و حمایت می شود. به کارکنان اجازه سعی و خطا ، تجربه و یادگیری داده می‌شود. در چنین فرهنگ سازمانی ، تفکر ، اتلاف وقت تلقی نمی‌شود بلکه تشویق هم می‌گردد. فضای حاکم بر سازمان به گونه ای است که تمام افراد با شور و شوق تمام در پی یادگیری و انتقال آموخته‌های شان به دیگران هستند. ارتباطات به مرزهای تیمی، بخشی و حتی سازمانی محدود نمی شود و جریان آزاد اطلاعات، دانش و ایده ها برقرار است. تمامی افراد سازمان براساس سهمی که در رشد دانش سازمان داشته اند مورد ارزیابی و تشویق قرار می‌گیرند. افراد به سادگی می توانند به خبرگان و متخصصان دسترسی داشته باشند و از دانش آنها بهره مند شوند. ساختار و فضای کاری به گونه ای است که افراد می‌توانند بدون ایجاد مزاحمت برای دیگران و بدون محدودیت، در فضای غیر رسمی به بحث و گفت گو بپردازند. جلسات به گونه ای مدیریت می شود که هرگز یک نفر بر جلسه حاکم نیست و گفت گوی آزاد و چند جانبه، با مشارکت همگان، وجود دارد. محیط سازمانی مشخصه های زیادی دارد که منبع دانش بالقوه هستند. بنابراین، از طریق ارتباط با این مشخصه ها، یک سازمان می‌تواند منابع دانش خود را پیدا کند. این موضوع می تواند به صورت منبع دانش مجازی که می‌تواند در دسترس باشد یا از محیط کسب شود، مورد توجه قرار گیرد. برای مثال شبکه گسترده جهانی اینترنت یک منبع دانش مجازی است که به طور نسبی ساده و کم هزینه است.( مرادزاده،کریمی، به آذین، 1386) 2-7-2) تنوع عوامل انگیزش دانش یا آگاهی در مورد «انگیزش»به ما می گوید که مردم کارهایی را انجام می دهند تا نیازهای خود را تامین کنند. فرد پیش از انجام کار به پاداش یا بازده آن توجه می کند.از آنجا که این پاداش ها « افزایش حقوق، ارتقای مقام، و گرفتن شغل یا پست بهترسازمانی » به وسیله ی سازمان کنترل می شود ، باید پاداش را به عنوان عامل مهمی به حساب آورد که رفتار کارکنان اثر می گذارد. این گفته ی قدیمی که آنچه برای یک نفر رزق و روزی است برای دیگری جز سم مهلک نخواهد بود، در مورد پاداش ها هم صدق می کند. آنچه را یک نفر آن را بسیار مطلوب می داند برای شخص دیگر چیز مسخره ای خواهد بود. بنابراین نباید هر پاداشی را مطلوب دانست و سازمان باید پاداش ها را به گونه ای تعیین کند که ایجاد کننده ی انگیزه و مورد نظر کارکنان باشد.( رابینز، ترجمه پارساییان، اعرابی، 1386) 2-7-3) ساختارسازمانی باز وتخت با ورود به عصر دانش ، سازمان ها بايد منعطف و انطباق پذيرتر شوند تا فرصت ها را در محيط پويا شكار كنند . درك سنتي از ساختار سازماني در تحقق توسعه سازماني در مواجه با چالش ها و تقاضا هاي جديد شكست مي خورد. ابعاد ساختاري اقتباسي از مدل «شاين» يعني ابعاد سلسله مراتبي ، كار ويژه اي و شموليت و مركزيت در ترسيم ساختار هاي متعارف مكفي هستند. درعين حال، براي شكل دهي و ترسيم شكل هاي جديد ساختار كه بايد به خواسته هاي محيط هاي دانش محور پاسخ دهند مستلزم ابعاد ديگري است. اين ابعاد كليدي تر عبارتند از: روابط غيررسمي، روابط مبتني بر اعتماد، روابط فراگير برون سازماني و روابط فراگير عاطفي. دراين سطوح، روابط غيررسمي نقش مهمي درتعريف و درك ماهيت ماهوي فعاليت هاي ساختاري درون سازمان ايفا مي كنند. اين ابعاد چهارگانه زيربناي انرژي واقعي سازمان ها در رقابت بر سر قابليت پويايي دراقتصاد دانش محــــور است. سير تكامل ساختاري نشان مي دهد كه درمحيط پويا ، ساختار سازماني بايد باز نه خشك ، عاطفه محور نه عقلانيت محور ، تعامل محور نه انسجام محور ، منعطف ،موقتي و اعتمادمحور ونه رسميت محور باشد. طراحی ساختار سازمانی مناسب برای تسهیل ارتباطات طولی و عرضی و استفاده به هنگام و اقتصادی از منابع اطلاعات درون و برون سازمانی در موفقیت نظام مدیریت دانش سازمان تاثیر زیادی دارد. از این رو مدیران سازمان هایی که به دنبال نهادینه سازی مدیریت دانش در سازمان هستند، یکی از اولویت های خود را باید به شکل دهی ساختار نوینی برای سازمان دهی فعالیت ها معطوف کنند. در ساختار سازمانی دانش محور روابط مبتنی بر اعتماد، تعامل برون گرا، و روابط عاطفی فراگیر در اولویت قرار دارند. ( مهرعلی زاده، عبدی ، 1388) چگونه می توانم افراد برای را به اشتراک گذاشتن آنچه که می دانند تشویق کنم؟ این یک سوال است که اغلب توسط مدیران در سازمان های دانش محور امروزی مطرح است. بخش عمده ای از ادبیات آکادمیک و کسب و کار ، و تجربه شخصی ، نشان می دهد که داشتن کارکنانی که با هم کار کنند و طی مدت طولانی از زمان با هم هستند، می تواند به اشتراک گذاری موفق دانش منجر شود. (لوین، کراس، ابرامس و لسر،2002) ساختار سازمانی باز و تخت جریان های روشن دانش را تسهيل می کند. 2-7-4) ابلاغ واضح اهداف تفاوت بین مفاهیم شخصی و پارادایم شرکت (ارزش ها، استراتژی، ماموریت، چشم انداز) باعث دشواری در بیان و توجیه عقایدی ، که با پارادایم حاکم شرکت متناسب نیست، می شود. (Bureš،2003) هر سازمان داراي نيازها، اهداف و خصوصيات خاص خود است، بنابراين يک برنامه مديريت دانش متناسب با هر سازمان، در قلمرو هاي دانش امکان انجام فعاليت هاي خاص و مناسب را فراهم مي آورد. اين بدان معني است که مديريت دانش بايد بر گونه اي از دانش متمرکز گردد که امکان انجام بهينه فعاليت هاي سازمان، در راستاي کسب موفقيت را فراهم آورد. به عبارت ديگر امکان تجويز يک داروي کلي براي تمامي سازمان ها وجود ندارد. بلکه برنامه مديريت دانش بايد متناسب با وضعيت و خصوصيات همان سازمان بومي و پياده سازي گردد. بنابراين هر سازمان نيازمند توسعه راهبردهاي خاص خود مي باشد. 2-7-5) راهکار های مالی پول اهمیت ویژه ای در زندگی انسان امروز دارد، زیرا وسیله ای مفید و موثری برای ارضای بسیاری از نیاز های اوست و برای کارکنان انگیزه ای قوی محسوب می شود. بدیهی است که پول همه چیز نیست، ولی با وجود این، پول در نظر بسیاری از مردم همچنان صلابت و قدرت خود را حفظ کرده است. از زاویه ای دیگر می توان گفت که پول مهمترین مرحله ی رابطه کارمند با کارفرماست. یکی از عوامل انگیزش انسان ها پول می باشد، بوسیله پول می توان کارمندان را به اشتراک گذاری دانش تشویق کرد. آنچه موجب اهمیت پول به عنوان یک عامل انگیزشی می شود این است که پول وسیله اي براي رسیدن به خواسته هاي گوناگون افراد به شمار می آید . افراد می توانند با داشتن پول احتیاجات فیزیکی ، امنیتی و اجتماعی خود را برآورده سازند ، در بسیاري از جوامع پول مظهر شخصیت افراد به شمار می آید زیرا ثروتمندان در سایه ي پول فراوان نظر دیگران رابه خود جلب می کنند . مسئله پرداخت بیشتر در سازمان نیز کاملا مًؤثر است . شخصی که بالاترین دریافتی را در یک سازمان دارد ، غالباً بر دیگران احساس برتري می کند ، و بدین ترتیب پول ممکن است حتی حس احترام افراد را نیز برآورده سازد و براي آنان منزلت اجتماعی و احترام به همراه داشته باشد . در سازمان هایی که نظام ارزشیابی کار افراد به طور شایسته برقرار نیست، هرکس که مسئول کاري باشد و بیشتر پول دریافت کند با اهمیت تر است. بسیار مشاهده می شود که دراین نوع سازمان ها افراد زیرك کوشش می کنند که دریافتی خود را بالا ببرند و از این راه فزون بر سودي که به آنها می رسد، دریافتی خود را با معیار اهمیت کار اداري قرار دهند. 2-7-5-1) معایب و مزایاي پول به عنوان وسیله ایجاد انگیزه 1) اثر آن کوتاه مدت است یشتر پاداش هاي مادي به طور سالانه پرداخت می شود و اثرآن در مدتی کوتاه از بین می رود .یک پاداش یا اضافه حقوق خوب ممکن است کارمند قدردانی راتشویق کند تا براي مدتی تلاش بیشتري در راه تحقق اهداف سازمان ازخود نشان دهد اما به محض این که حقوق خرج شد یا کمک زیادي در مخارج زندگی کارمند نکرد ، اثر ایجادانگیزه آن زود از بین می رود. 2) پول که ابتدا به عنوان پاداش براي عملکرد فوق العاده داده می شود ، ممکن است به زودي به عنوان یک حق دائمی تلقی شود . براي مثال ، هنگامی که به یک کارمند به خاطرعملکرد بالایش یک پاداش مادي یا اضافه حقوق داده می شود در دفعات اول آن را پاداش می داند ، اما کم کم آن را جزو حقوق استحقاقي خود می پندارد و انتظار داردکه این عمل تکرار شود، بنابراین در دفعات بعدي این کار در او ایجاد انگیزه نمی کند . 3) وقتی به افراد براي انجام هر کار خاصی پول داده می شود ممکن است این پول جانشین انگیزه هاي درونی شود . بعضی از افراد صرفاً به خاطر لذت از کار یا احساس رضایت به خاطر حل کردن یک مشکل و یا هیجان برخورد با یک چالش ، در انجام وظایف خود تلاش اضافی می کنند . در این حالت اگر آنان پی ببرند که به خاطر تلاش اضافی شان پاداش هاي دریافت می کنند ، خیلی خوششان نمی آید زیرا احساس می کنند این کار به خاطر پاداش هاي پولی انجام داده اند نه به خاطر انگیزه هاي درونی خود . حال در اینجا این سوال مطرح می شود که اگر استفاده از پول به عنوان وسیله يا ایجاد انگیزه داراي این معایب است. پس چرا هنوز به عنوان یک عامل مهم در این زمینه مطرح می باشد ؟ همان طوري که در بالا اشاره شد اثر استفاده از پول کوتاه مدت است و شرکت هایی که از آن به عنوان مهمترین وسیله ي ایجاد انگیزه استفاده می کنند، هیچ گاه نمی توانند افراد رابراي همیشه راضی نگاه دارند. اما در عین حال دلایل دیگري وجود دارد که با توجه به آنها نمی توان قدرت پول را نادیده گرفت. یکی از دلایل این است که اگرچه ممکن است پاداش هاي مالی وسیله ایجاد انگیزه خوبی نباشد اما عدم وجود آن به شدت از انگیزه ي کارکنان می کاهد . وقتی که پاداش هاي مالی انتظارات مادي کارمندان را برآورده نکنند ، ممکن است آنها دیگر براي شما کار نکنند یا کم کاري نمایند و یا حتی دست به خرابکاري بزنند . نکته دیگراین است که از پول به عنوان مقیاس ارزیابی استفاده می شود . افراد با توجه به میزان دریافتی خود ، دستاورد هاي خود را ، اهمیت خود را براي سازمان و جاي خود رادر میان دیگر افراد سازمان و حتی در جاهاي دیگر مورد ارزیابی قرار می دهند ، یعنی آنها هرچه بیشتر دریافت کنند . براین تصور ند که در سطوح بالاتري قرار دارند . اما پول نباید تنها وسیله ي ارزیابی افراد به شمار رود. ( اسدی، 1390) 2-7-6) فرصت زمانی برای اینکه کارکنان بتوانند به انتقال واشتراک گذاری دانش بپردازند، سازمان باید فرصت زمان کافی و مناسبی را برای این کار در اختیار کارکنان بگذارد. 2-7-7) فناوری پیشرفته انتقال دانش فناوری اطلاعات، برای موفقیت سیستم های مدیریت دانش حیاتی است؛ زیرا با فراهم آوردن معماری سازمانی مناسب، مدیریت دانش را در درون سازمان ها امکان پذیر می سازد. سیستم های مدیریت دانش با استفاده از سه دسته فناوری توسعه می یابند: فناوری های همکاری ابزار لازم برای کار گروهی فراهم می کنند. گروه ها می توانند در یک زمان ، بر روی مستندات مشترک، کار یا در زمان های متفاوت از آنها استفاده کنند. این امر می تواند در یک مکان یا در مکان های مختلف صورت پذیرد. قابلیت های پردازش مشترک مانند توفان مغزی الکترونیکی،کارگروهی را خصوصا برای مشارکت در ایجاد دانش، ارتقا می بخشد. از دیگر شکل های کار گروهی، می توان همکاری متخصصان یا افراد دیگر جهت استفاده از دانش آنها را ذکر کرد. این امر مستلزم همکاری درسطح نسبتا بالایی است. سایر سیستم های پردازش مشترک امکان خلق فضایی مجازی را برای سازمان فراهم می کنند که در هر مکان و هر زمان، به صورت برخط به انجام وظایف خود بپردازند. هدف اولیه فناوری های ذخیره و بازیابی استفاده از یک سیستم مدیریت پایگاه داده جهت ذخیره سازی و مدیریت دانش است. کسب، ذخیره سازی ومدیریت دانش ضمنی معمولا نیاز به ابزارهای متفاوتی دارد. سیستم های مدیریت اسناد الکترونیکی و سیستم های تخصصی ذخیره سازی که بخشی از سیستم های کامپیوتری هستند، این نیاز را تامین می کنند. فنــــاوری اطلاعات نقش مهمی را در پياده سازی مديريت دانش بازی مي كند. در واقع مي توان گفت كه پايه اصلي موفقيت مديريت دانش در سازمان بر استفاده از فناوری اطلاعات است. سيستم های مديريت دانش به كمك ســـــه دسته فناوری توسعه مي يابند. ارتباطات، همكاری و ذخيره و بازيابی سه فناوری مورد استفاده در مديريت دانش هستند. فناوري های ارتبـــاطات به كاربران اجازه مي دهد كه به دانش مورد نياز دست پيدا كرده و با يكديگر (بخصوص با متخصصان) ارتباط برقرار كنند. پست الكترونيك، اينترنت، اينترانت و ساير ابزارهای مبتني بر وب و حتي نمابر و تلفن جزء فناوري های ارتباطات هستند. فناوري ها به ما كمك مي كنند تا كار گروهی را ايجاد كنيم. اعضاي گروه مي توانند همزمان ويا غيرهمزمان بر روي يك موضوع فعاليت كنند و در عين حال از لحاظ فيزيكي در يك مكان نباشند. در واقع تلاش اصلي در جهت ايجاد يك فضای مجازی برای انجام كارهای گروهی است بدون اينكه افراد در كنار هم باشند. طوفان ذهنی الكترونيك نمونه كاربردهای اين فناوری است. فناوري های ذخيره و بازيابی اطلاعات براساس استفاده از سيستم های مديريت پايگاه داده برای ذخيره و مديريت دانش صـريح بنا مي شوند. البته ذخيره و مديريت دانش ضمنی نيز ابزارهای خاص خود را نياز دارد.( نوروزیان، 1384) تکنولوژی اطلاعات یکی از کانال های عمده دسترسی وسیع وگسترده به دانش است. تکنولوژی تواناسازی کلیدی برای استراتژی ها و برنامه های مدیریت دانش است و هنوز به عنوان فناوری های اطلاعات دو قابلیت عمده برای مدیریت دانش را فراهم می سازند: اولا به وسیله آشکار کردن دانش می توانند نوعی سیستم خبره یا پشتیبانی تصمیم گیری ایجاد کنند. ثانیا فناوری اطلاعات کمک می کند که افراد با تخصص های خاص در جریان فعالیت یکدیگر قرار گرفته و امکان ارتباط سریع آنها فراهم می شود. 2-7-7-1) فناوری های اطلاعاتی و ارتباطی به شیوه های مختلفی بر مدیریت دانش تاثیر می گذارد: فناوری های اطلاعاتی و ارتباطی جمع آوری سریع، ذخیره سازی و تبادل دانش را به گونه ای تسهیل می کند که در گذشته به هیچ وجه امکان پذیر نبوده است. فناوری های اطلاعاتی و ارتباطی موجب ادغام و انسجام اجزاء مختلف دانش می شود که به صورت جزء به جزء جریان دارند. این انسجام موجب از بین رفتن موانع موجود در ارتباط بین بخش های مختلف سازمان می شود. فناوری های اطلاعاتی و ارتباطی موجب تقویت همه روش های خلق، انتقال، ذخیره و بکارگیری دانش می شود. بر این اساس ، دو مقوله فناوری ها و شناخت افراد از آنها جایگاه مهمی را در بحث فناوری اطلاعات و ارتباطات به خود اختصاص داده اند. 2-7-7-2) نقش فناوری اطلاعات و ارتباطات در فرآیند مدیریت دانش مدیریت دانش می تواند به عنوان یک راهبرد با عدم وابستگی ، یا وابستگی کم به فناوری های پیشرفته امروزی اجرا شود. گروه های دانش به چیزی بیش از فضای فیزیکی نیاز دارند تا اعضای گروه بتوانند به منظور بحث درباره ایده ها با یکدیگر ملاقات کنند. مدیریت دانش همانند اغلب راهبردهای تجاری دیگر می تواند با استفاده مناسب از فناوری های اطلاعاتی، نتایج بسیار مهمی به دنبال داشته باشد. 2-7-7-3) نقش فناوری اطلاعات و ارتباطات در خلق دانش بنابر اظهار سیانگ، ظهور فناوری اطلاعات و ارتباطات و بخصوص اینترنت، باعث دسترسی آسان و سریع به اطلاعات به روز شده است که خود می تواند ابزار و ماده اولیه تولید یا خلق دانش جدید باشد. برخی از مهمترین ابزارها عبارتند از : موتورهای جستجوی اطلاعات، پایگاه های داده و انبارهای داده الکترونیکی، داده کاوی. 2-7-7-4) نقش فناوری اطلاعات و ارتباطات در ذخیره سازی دانش انواع وسایل، تکنیک ها و سیستم های ذخیره سازی اطلاعات به ذخیره سازی دانش کمک می کنند. با این وجود نکته مهم آنست که دانش برای ذخیره شدن در قالب سیستم های اطلاعاتی، بایستی کد گذاری شود. تحقیقات فراوانی در زمینه روش های کد گذاری و میزان اثربخشی هر کدام صورت گرفته است. از مهمترین سیستم هایی که به ذخیره سازی دانش در سازمان کمک می کنند عبارتند از : سیستم های مدیریت اسناد و اطلاعات ،پایگاه های داده و پایگاه های دانش. 2-7-7-5) نقش فناوری اطلاعات و ارتباطات در نشر دانش نشر دانش ، به معنی انتقال دانش از یک منبع دانشی (افراد، تیم ها یا سازمان ها) به منبعی دیگر است. نشر و انتقال ، مستلزم تبدیل انواع دانش ضمنی و آشکار به یکدیگر است. 2-7-7-6) نقش فناوری اطلاعات و ارتباطات دربکارگیری دانش بسیاری از سیستم های اطلاعاتی در قالب ارائه گزارش های مختلف، تسریع دسترسی به اطلاعات و نظایر آن سبب تسهیل بکارگیری دانش می شوند. اما مسئله اصلی ایت است که بکارگیری دانش بیش از آنکه وابسطه به سیستم های اطلاعاتی و ارتباطی باشد، به استراتژی های سازمان و فرآیندهای کاری بستگی دارد. البته در این میان، فناوری اطلاعات و ارتباطات بستر را برای استفاده بهتر از دانش فراهم می کند. به زعم بسیاری از اندیشمندان برخورداری صرف از فناوری های اطلاعاتی و ارتباطی نمی تواند موجب تسهیل فرایند دانش محوری در سازمان گردد. عامل بسیار مهم دیگر شناخت، آگاهی و توانایی افراد در استفاده از این فناوری هاست . به زعم آنها عدم شناخت و آگاهی و عدم توانایی در استفاده بهینه از آنها با عدم برخورداری ار آن تفاوت چندانی ندارد. آموزش کافی در زمینه فناوری اطلاعات و ارتباطات رابطه مثبتی با فرآیند مدیریت دانش دارد و میتواند زمینه خلق، حفظ و نگهداری، انتقال و تسهیم و استفاده و بکارگیری دانش را فراهم آورد. هر چه آموزش بیشتری برای کارکنان در نظر گرفته شود ، کارکنان در استفاده از امکانات فناوری اطلاعات و ارتباطات آگاه تر خواهند بود و به نحو بهتری دانش را خلق و منتقل خواهند نمود. به منظور این که فعالیت های افراد باعث ایجاد فرهنگی در سازمان شود که تسهیم دانش را ارتقاء دهد ، سازمان باید به این افراد ابزارهای مناسب برای به اشتراک گذاری داده ها را ارایه نماید . با گوش دادن به نیازهای کارمندان دانش ، مدیران باید قادر باشند تا ارزیابی دقیقی از آنچه که مورد نیاز است داشته باشند تا ارزیابی دقیقی از آنچه که مورد نیاز است داشته باشند تا بتوانند واحد خود را به واحدی کارا و موثر که اطلاعات را تنها با چند کلیک ساده و یک موس انتقال می دهد ، تبدیل نمایند . برای اطمینان از اینکه افرادی که در یک سازمان به تسهیم دانش می پردازند از ابزارهای مناسب استفاده می کنند ، مدیران باید موارد زیر را مد نظر قرار دهند : ـ تحقیق و بررسی در خصوص ابزارهای فعلی در شرکت که برای تسهیم دانش به کار می روند . ـ بررسی اینکه چگونه ابزارهای فعلی می توانند کاراتر عمل کنند تا دانش را قابل دستیابی نمایند . ـ ادامه کار برای کسب بهترین ابزارهای ممکن به منظور کمک به افراد در کار آنها جهت آماده سازی داده، برای تصمیم گیران کلیدی ـ یافتن ابزارهایی که مناسب با کاربران برای طولانی مدت باشد . ـ آموزش افراد برای استفاده از کاربردها به منظور اجرای هر چه موثرتر وظایف تسهیم دانش از همان نخستین بار که ابزارها به دست آمده و توسط کاربران مورد نظر مورد استفاده قرار می گیرد ، مدیران باید به طور مداوم عملکرد کاربردها را ارزشیابی کرده و اصلاحات و تغییرات لازم را برای اطمینان از اینکه واحد با مشکلی در توزیع اطلاعات مواجه نخواهد شد ، اعمال نمایند. 2-7-8) رهبران دانش رهبری یکی از پدیده های اجتماعی است که بحث و بررسی زیادی در خصوص آن انجام شده است. رهبری فعالیتی جهانی است که برای عملکرد اجتماعی و سازمانی اثربخش ، لازم و ضروری است. به زعم آنتوناکیس و همکارانش(2004 ) اکثر پژوهش گران معتقدند که رهبری را می توان به عنوان فرآیند نفوذ در پیروان و نتایج حاصل از آن که بین رهبر و پیروانش اتفاق می افتد، تعریف نمود. اجرای هر پروژه ، یا پیاده سازی هر سیستم مدیریتی ، نیاز به حضور فعال رهبران و مدیران ارشد آن پروژه یا سیستم مدیریتی دارد چرا که مدیران به عنوان راهبران اصلی ، خود الگوی مناسبی از فرهنگ سازمانی مجموعه خود می باشند، حضور این الگوها هرچه کامل تر و مقبول تر در سازمان باشد، می تواند نقش ارزنده تری در اجرا و استقرار سیستم های مدیریتی داشته باشد. نقش مدیران ارشد و میانی سازمان در استقرار مدیریت دانش در سازمان ها همانند دیگر سیستم های مدیریتی از اهمیت ویژه ای برخوردار است، این امر مسئولیت ویژه ای را برای مدیران ارشد و میانی ایجاد می نماید، این مسئولیت ها قبل از استقرار مدیریت دانش در سازمان ها با بحث فرهنگ سازی و تعریف پروژه مدیریت دانش و ساماندهی به مستندات سازمان و فرآیندها در تشکیلات مربوط به خود آغاز و تا زمان حضور این مدیران در سازمان و حتی بعد از خروج یا بازنشستگی نیز به همراه آنان خواهد بود. در استقرار مدیریت دانش مدیران ارشد و میانی جزء نخستین گروه هایی خواهند بود که ابتدا در ارزیابی سطح دانشی سازمان با مشارکت خود از طریق تکمیل پرسشنامه، سازمان را در شناسایی سطح دانشی از طریق ارزیابی وتحلیل نتایج یاری می رسانند. در ادامه روند مدیریت دانش مدیران ارشد و میانی در قالب خبرگان سیستم قرار می گیرند که وظایفی از جمله ارزیابی بسته های دانشی دانش کاران را به عهده می گیرند، همچنین مدیران سازمان می توانند بعنوان استخراج کنندگان دانش از کارکنان باز نشسته مسئولیتی را به عهده گیرند. تدوین آئین نامه ها ، دستورالعمل ها ، و تهیه سند راهبردی مدیریت دانش در سازمان نیز از دیگر مصادیق درگیر شدن مدیران ارشد و میانی در سازمان می باشد.( اقتداریان، 1388) اگر تا چندی پيش مديريت دانش موضوع جالب توجهی در کانون های تفکربود، اکنون سخن از رهبری دانش به ميان آمده است و توجه انديشمندان فعال در قلمروهای مديريت و اطلاع رسانی را به خود جلب نموده است. البته اين دو موضوع جدای از يکديگر نيستند و در بسياری از مباحث هم پوشانی دارند. رهبری دانش حاکی از تغيير چشم گير چالش های فرا روی مديران طی سال های اخير است. امروزه کاملاً محتمل است که هيچ عاملی به اندازه ارزش آفرينی نمی تواند منشأ تغييرات و تحولات بنيادين در يک سازمان گردد. شاهد و مبنای چنين ادعايی علاقه و تمايل روز افزون سازمان ها به يافتن راه های جديدی است که می توانند به وسيله آنها ارزش بيشتری را عايد سازمان خودشان نمايند. ديگر دانش به منبع اقتصادی کليدی سازمان ها تبديل شده است و اين در حالی است که سرمايه های مادی، نيروی انسانی و منابع طبيعی به عنوان منابع ثانوی سازمان ها در نظر گرفته می شوند. اين رويکرد نوين در سازمان های دانش محور به روشنی قابل تشخيص است. به علاوه، گسترش وسايل ارتباطی سبب شده است که ديگر دانش ذي قيمت تنها در اختيار معدودی از مديران ارشد يک سازمان نباشد. در گذشته رهبران عالی سازمان ها چشم انداز دراز مدت و تصميم گيری های کلان را مورد توجه خود قرار می دادند، حال آنکه روز به روز و فصل به فصل دانش تأثیرگذار توسط سيستم دانشی موجود در سازمان که متشکل از «کارکنان دانشی آن سازمان است توليد و منتشر می شود. در نتيجه، چالش اصلی فرا روی مديران امروزی افزايش دانايی و ارتقای کارايی کارکنانی است که دانشی را توليد می کنند که سبب افزايش ارزش بازار می گردد. بدين ترتيب شاهد پديد آمدن نسل جديدی از سازمان های دانش محور هستيم که از آنها با عنوان » سازمان های ارزش آفرين ياد می شود . بدون شک رهبران دانش شکل جديدی از مديران سازمانی هستند. اين مديران کاملاً در چارت های مرسوم سازمانی نمی گنجند. اين دسته از مديران اغلب در نقاط اتصال درون سازمان ها و درست در مرز اشتراک بخش ها و واحدهای سازمانی يافت می شوند. پست های فرماندهی و کنترل سازمان نيز معمولاً خالی از اين نوع مديران نيستند. ارايه تعريفی برای رهبر دانش مستلزم پذيرش و داشتن درک واقع بينانه از اين عنوان است. همچنين مستلزم آن است که يک فرد فرهيخته به هنگام شنيدن اين اصطلاح، مسؤوليت های مديريت دانش را متمرکز بر توسعه کارکردها و راه حل های مديريت دانش در نظر آورد. پرسشی که درست در همين جا مطرح می شود اين است که «آيا ما واقعاٌ به رهبری دانش نياز داريم؟» يا اينکه «چه نوع رهبری دانشی مورد نياز ماست؟». با آگاهی از انواع رهبران دانش می توانيم بر اساس نقش آنان تعريف درستی را از هر يک ارايه دهيم و متناسب با نياز سازمان خود از آنان بهره برداری نماييم. در يک بررسی چند جانبه که توسط گروه دلفی صورت گرفت، روشن شد که در عمل رهبر دانش طيف گسترده ای از پست های سازمانی را بدون توجه به عنوان پذيرفته شده سازمانی در بر می گيرد و شامل کارکردها و ويژگی های مشابهی است. برجسته ترين وِيژگی عبارت است از تجربه ترکيبی تجارت و فناوری اطلاعات، چيزی که حداقل به ده سال تجربه کاری در هر دو حوزه نيازمند است. همچنين برخورداری از تفکر سازمانی و علاقه به سطحی از کار و فعاليت که توسعه يکی از پيامدهای اجتناب ناپذير آن است. اين رهبران بايد ضمن رعايت ارتباطات جاری در سلسله مراتب سازمانی، شبکه های غير رسمی را در جهت ايجاد سازمان های غير رسمی و پنهان تقويت نمايند. از طريق همه اين کانال ها است که رهبران دانش می توانند روش ها و سيستم های جديد را برای ترغيب دانش پژوهان به رقابت با فراهم کنندگان دانش معرفی نمايند. 2-7-8-1) نیاز سازمان به رهبران دانش چرا سازمان ها به رهبران دانش نياز دارند؟ چنين نيازی بديهی است زيرا بايد بر موانع طبيعی فرا روی تسهيم و اشتراک دانش در محيط های بزرگ کسب و کار فايق آيند. اين در واقع عصاره مديريت دانش است. سازمان ها با هر اندازه و هر تخصص به اين باور رسيده اند که تبادل تجربيات و نه فقط کاربرد فناوری، قلب و کانون توانايی مديريت دانش در تأمين اهداف تجاری و نياز کاربران و مشتريان است. اين امر به ويژه در يک فرهنگ آزاد با تقويت کانال های ارتباطی صورت می پذيرد. رهبری دانش برای تسهيل ايجاد فضای مورد نياز تشريک و تسهيم دانش لازم است. برای اثبات اين نکته بايد متذکر شد رهبران دانشی ويژگی های خاصی را از خود نشان دادند نظير: مهارت های گردآوری دانش، سازماندهی، طبقه بندی و ارتباط سازمانی. ضمن آنکه از ساير مهارت های پيشرفته مانند فناوری اطلاعات در دست يابی به موفقيت هاي شان بهره می بردند. اگر چه امروزه برای سازمان ها غيرممکن است که دانش خود را بدون استفاده از فناوری های اطلاعاتی و ارتباطی قابل نفوذ نمايند؛ اما همواره اين انتظار از مديران می رود که پيش از هر چيز ديگری از مهارت های ضروری مديريت برخوردار باشند و مذاکرات و ارتباطات مبتنی بر شبکه را پا به پای ارتباطات چهره به چهره به پيش ببرند. بسياری از سازمان ها گام های اوليه را در مسير انتخاب يک مدير دانش ارشد برداشته اند تا در ذهن جمعی سازمان خود نفوذ کنند. اين رويکرد موضوع بسياری از مباحث رهبری دانش بوده است. اگر چه تعدادی از سازمان ها چنين جايگاهی را در چارت سازمانی خود برای اين دسته از رهبران يا به عبارت بهتر مديران در نظر گرفته اند، اما اين رويکرد تنها يکی از چندين رويکردی است که امروزه برای نهادينه کردن امر رهبری دانش مورد استفاده قرار می گيرد. سازمان های زيادی رهبران دانش را به کار گرفته اند و برای چنين متخصصانی عنوان تحليل گر دانش، مدير دانش يا مباشر دانش را برگزيده اند. وظيفه و نقش اين افراد بسيار مشکل تر از مدير دانش ارشد است و اغلب عقايد و ديدگاه های صريحی را بر عليه در اختيار داشتن انحصاری دانش ابراز می نمايند. مدير دانش مسئول هماهنگی کوشش های مهندسان، کارفرمايان و تحليل گران است. مدير دانش اغلب در سازمان های بزرگ مورد نياز است چرا که معمولاً در اين سازمان ها فرايندهای بيشمار تسهيم دانش روی می دهد. مدير دانش هماهنگی لازم ميان اين فرايندها را در يک واحد کاری فراهم می سازد. خطر داشتن مديران دانش اين است که نتيجه نهايی حاصل موفقيت کليه مديران دانش خواهد بود و در صورت شکست يکی از آنها سازمان نمی تواند اهداف خود را بطور کامل محقق سازد. با وجود چنين احتمال خطری، مدير دانش می تواند با موفقيت در يک سازمان به يک رهبر دانش تبديل شود چرا که کليه هماهنگی های ضروری را برای انجام فرايندها شخصاً بر عهده دارد و از زير و بم فعاليت های هر واحد به خوبی باخبر است. همين امر سبب می شود تا تسهيم دانش به خوبی در ميان کليه واحدهای سازمان صورت گيرد. گاهی ممکن است بر اثر انباشت و تراکم بيش از حد دانش، سازمان متوسل به يک منبع واحد اطلاعاتی جهت گردش اطلاعات در سازمان گردد. در اين حالت سازمان دچار نوعی انقباض دانش می شود و در اين صورت کنترل، فرماندهی و هماهنگی فعاليت های کليه گروه های توليد کننده دانش در سازمان بر عهده يک مدير دانش خواهد بود. همکاری کليه اعضای تيم يا واحد سازمانی با مدير دانش در اين مقطع از اهميت خاصی برخوردار است و کوشش های وی را ثمربخش خواهد نمود. مدیر دانش مسؤول فراهم ساختن پشتيبانی حداقل و در عين حال مداوم از کاربران دانش است که در قالب تأمين ابزارها، روش ها و کارکردهای تخصصی مديريت دانش می تواند اين پشتيبانی را به عمل آورد. مباشر دانش از کاربردی ترين و فرصت ساز ترين مشاغل سازمان برخوردار است. يک مباشر دانش معمولاً فردی است که نقش ياری رسان به ديگران را برای فهم بهتر و استفاده مناسب از فناوری و کارکرد مديريت دانش بر عهده دارد. واژه "مباشر" به خاطر ملاقات های پياپی چنين فردی با کسانی که در مطالعه گروه دلفی مورد مصاحبه قرار گرفتند، به کار رفت. اين واژه در برگيرنده مسئوليت و تمايل به راهنمايی ديگران است هر چند که شايد کاربرد اين واژه به تنهايی چندان روشن نباشد و تا حدودی سبب ابهام در ذهن شنونده آن شود. رهبران دانش مربيان بهترين کارکردها و مشاورانی برای ايجاد چارچوب هايی هستند که ايجاد و تسهيم دانش را تسهيل می نمايند. اما اين افراد مالکان و صاحبان دانش نيستند. رهبران دانش تنها پل هايی را ميان توليد کنندگان و مصرف کنندگان دانش می سازند. اين رهبری سازمان است که فرهنگ حاکم بر سازمان را می سازد. و بالاخره اين کارکنان دانش هستند که دلايل منطقی را برای بهره برداری از رهبری دانش مطرح می نمايند. شکی نيست که رهبری دانش جزئی مهم در مجموعه کارکردهای مديريتی هزاره جديد است. سازمان ها بايد در صدد تعريف ساز و کارهای مناسبی برای بکار گيری اين امکان جديد در سازمان های خود باشند. قواعد و مقررات مکتوب بر کاغذ تنها مقدمه ای برای آغاز اين حرکت است و ابعاد واقعی مديريت دانش در عمل و به هنگام کار خود را نشان می دهد. 2-9) مدل مفهومی تحقیق در این تحقیق 10 عامل عمده از موانع انتقال دانش درسازمان بهزیستی مورد بررسی و اولویت بندی قرار می گیرد. همچنین 8 راهکار نیز مورد بررسی و اولویت بندی قرار می گیرد که در مدل زیر ارائه شده است. نمودار2-3) مدل تحلیلی جدول 2-2) مدل تحلیلی موانع تسهیم دانش جدول 2-3) مدل تحلیلی راهکارهای تسهیم دانش 2-10) خلاصه فصل دوم در این فصل مبانی نظری و پیشینه تحقیق آورده شده است، که به بررسی دانش ، مدیریت دانش، تاریخچه مدیریت دانش، تسهیم دانش، مدیریت تجربه و مطالعات انجام شده مرتبط با موضوع تحقیق پرداخته شده است، همچنین مولفه های مدل مفهومی تحقیق نیز در این فصل شرح داده شده است. فصل سوم روش شناسی تحقیق 3-1) مقدمه از اصطلاح روش تحقیق معانی خاص و متمایزي در متون علمی استنباط می شود که یکی از تعاریف جامع بصورت زیر می باشد: روش تحقیق مجموعه اي از قواعد، ابزار و راه هاي معتبر (قابل اطمینان ) و نظام یافته براي بررسی واقعیت ها، کشف مجهولات و دستیابی به راه حل مشکلات است.( خاکی، 1389) هدف اصلي هر تحقيق كشف و تبيين و تفسير و گسترش دانش پيرامون پديده‌ها يا پديده‌ خاص مي‌باشد. از اين رو بهتر است از روش‌هاي تحقيق مهمي كه ابزار ها و تدابير مفيد براي وصول به حقيقت و كشف دانش جديد هستند بهره گرفت. پایه هر علم روش شناخت آن است و اعتبار و ارزش قوانین هر علمی به روش شناختی مبتنی است که در آن علم بکار می رود؛ از جمله ويژگي هاي مطالعه علمي كه هدفش حقيقت يابي است، استفاده از يك روش تحقيق مناسب مي باشد (خاكي، 1389). در عین حال انتخاب روش تحقيق بستگي به ماهيت موضوع، اهداف پژوهش، فرض يا فرضیه هاي تدوين شده، ملاحظات فنی و انساني ناظر بر موضوع تحقيق و وسعت و امكانات اجرايي آن دارد. در اين فصل محقق به بيان تاریخچه ی سازمان بهزیستی، روش تحقيق، جامعه آماري، نمونه، روش نمونه گيري و ابزار جمع آوري دادهها مي‌پردازد. 3-2) روش انجام پژوهش در هر تحقيق هدف از انتخاب روش تحقيق آن است كه مشخص شود چه شيوه و روشي بايد اتخاذ گردد تا اهداف تحقيق هر چه دقيق‌تر ، ‌آسان‌تر ، ‌سريع‌تر ،‌ كم‌هزينه‌تر محقق شوند كه اين امر بستگي به اهداف، ماهيت موضوع تحقيق و امكانات محقق دارد. روش تحقيق حاضر، از نظر زماني، پيمايشي است زيرا محقق براي كشف عقايد،‌ افكار، ادراكات و توجيهات افراد مورد نظر از پرسشنامه و مصاحبه استفاده مي‌كند. (سليمي ،1376) 3-2-1) بر اساس هدف تحقیق این تحقیق بر اساس هدف کاربردی است، زیرا هدف از تحقیق کاربردی به دست آوردن درک یا دانش لازم برای تعیین ابزاری است که به وسیله آن نیازی مشخص و شناخته شده بر طرف گردد در این نوع تحقیقات هدف کشف دانش تازه ای است که کاربرد مشخصی را درباره فراورده یا فرایندی در واقعیت را دنبال می کند.به عبارت دقیق تر تحقیق کاربردی تلاشی برای پاسخ دادن به یک معضل و مشکل عملی است که در دنیای واقعی وجود دارد . 3-2-2) بر اساس نحوه گردآوری داده ها اطلاعات در مورد واقعيت ها ، عقايد و رفتارها ، واقعيت عبارت است يك پديده يا ويژگي كه بتوان آن را مشاهده نمود و شامل متغيرهايي نظير سن, نژاد جنس، درآمد و سال هاي تحصيل مي‌باشند. به طور كلي واقعيت ها شامل هر چيزي هستند كه بتوان آن را مورد رسيدگي قرار داد . عقيده عبارت از بيان يك پاسخ احساس و يا يك رفتار عمدي است . عقايد را مي‌توان به طور عيني اندازه گرفت اما نمي‌توانند مورد رسيدگي قرار گيرند. رفتار شامل عمل است كه توسط فرد صورت مي‌گيرد. تحقيق پيمايشي متغيرهاي محدودي را در مورد تعداد زيادي از افراد مورد مطالعه قرار مي‌دهد. مؤسسه گالوپ از اين روش براي بررسي عقايد مردم در سياست و تجارت استفاده مي‌كنند. پژوهش گران در اقتصاد، مردم‌ شناسي ، روان ‌شناسي، بهداشت و تعليم و تربيت از اين روش استفاده مي‌كنند. تحقيق پيمايشي، با پديده‌ هايي كه در زمان حال اتفاق مي‌افتند سر و كار دارند. 3-3) معرفي جامعه آماري پژوهش جامعه آماري افراد،‌ عناصر، يا اشيايي هستند كه محقق علاقمند است يافته‌هاي تحقيق خود را به آنها تعميم دهد. «جامعه پژوهش،‌ همه عناصري است كه داراي يك يا چند ويژگي مشترك هستند و امكان دارد براي مطالعه انتخاب شوند». (هومن، 1378) باید توجه داشت که تعریف صحیح از جامعه دارای اهمیت زیادی است. به عبارتی تعریف جامعه باید چنان بیان شود که از نقطه نظر زمانی و مکانی همه واحدهای مورد مطالعه را در برگیرد و در ضمن با توجه به آن از شمول واحدهایی که نباید به مطالعه آنها پرداخته شود جلوگیری به عمل آید. جامعة آماري مورد بررسي در اين تحقيق شامل كليه كاركنان اداره کل بهزیستی استان آذربایجان غربی مي‌باشد كه بر اساس آمار ارائه شده مديريت نیروی انسانی این اداره 110 نفر مي‌باشد.که حدود 90 نفر از آنها شایستگی حضور در جامعه آماری این تحقیق را دارد. 3-3-1) نمونه آماری پژوهش گر دراین تحقیق به علت محدود بودن جامعه مورد بررسی، نمونه گیری نکرده و کل جامعه را مورد بررسی قرار می دهد.که حدود 90 پرسشنامه میان کارکنان توزیع شد، که 70 پرسشنامه عودت داده شد. 3-4) ابزار گردآوری اطلاعات در هر تحقيق، محقق بايد با ابزارهايي، داده‌هاي لازم را از جامعه (نمونه) آماري جمع‌آوري نمايد و با تحليل، ‌پردازش ‌و تبديل آنها به اطلاعات به آزمون فرضيه‌ها بپردازد. براي جمع‌آوري داده‌ها به ابزارهاي گوناگوني نياز هست. نوع اين ابزارها تابع عوامل گوناگوني از جمله ماهيت و روش تحقيق است. ابزار جمع‌آوري اطلاعات در تحقيق حاضر عبارتند از : مطالعه كتابخانه‌اي و بررسي اسناد و مدارك پرسشنامه به عنوان وسيله ارزيابي و اندازه‌گيري متغيرها 3-5) طراحی پرسشنامه یکی از ابزار های گرد اوری اطلاعات که بیشتر در پژوهش های توصیفی،پیمایشی،همبستگی و علی- مقایسه ای استفاده می شود ، «پرسشنامه» است. پرسشنامه مجموعه ای از سوالات مکتوب است که با هدف کسب اطلاعات تهیه و توزیع و جمع آوری می شود. محقق انتظار دارد از طریق پرسش نامه اطلاعات مورد نیاز را درباره ی افراد مورد بررسی به دست آورد. در واقع تبدیل هدف های تحقیق ، فرضیه ها و متغیر ها به «پرسش» یکی از مهم ترین مراحل تحقیق است که باید مورد توجه قرار گیرد. تعداد و مشخصات پرسش های مورد توجه بستگی به موضوع مورد بررسی ، فرضیه ها ، مفاهیم و متغیر های مورد نظر در تحقیق دارد. پس هر چه موضوع تحقیق ، فرضیه ها و متغیر های مربوط به آن دقیق تر باشند، تبدیل آن ها به پرسش یا به عبارت دیگر تهیه ی پرسش نامه ساده تر خواهد بود. در طرح پرسش ها باید کلیه ی متغیر ها ی مستقل ، متغیر های وابسته و روابط مورد توجه در بین آن ها «فرضیه ها» را در نظر گرفت و سعی نمود، در رابطه با هر یک از آن ها پرسش یا پرسش هایی مطرح گردد که اطلاعات لازم را برای آزمایش هر فرضیه فراهم نماید.( سنجری، 1388) در پرسشنامه طراحی شده، از آنجا که سئوالات از مقیاس هاي نسبی بهره مند بودند، مطابق جدول زیر مبادرت به استفاده از طیف لیکرت شد و به ترتیب براي گزینه هاي ،خیلی کم ، کم ، درحد متوسط ، زیاد و خیلی زیاد ضرایب 1 ، 2 ، 3، 4 و 5 در نظر گرفته شد، و بدین ترتیب اطلاعات کیفی و ناپارامتریک با مقادیر کمی و عددي تعبیر شدند و در محاسبه ها ملاك عمل قرار گرفت. از مقیاس لیکرت براي تعیین اهمیت هر عنوان از متغیرها استفاده شده است. جدول 3-1) مقیاس لیکرت پرسش نامه 3-2) طرح پرسشنامه 3-6) روش تجزیه و تحلیل داده ها در بحث آمار توصیفی معیارهای گرایش به مرکز مثل میانه ، مد ، میانگین و ... و معیارهای پراکندگی مانند واریانس، انحراف معیار و دامنه تغییرات و از همه مهم تر نمودارها و جداول توزیع فراوانی مورد بررسی قرار می گیرد. 3-6-1) آزمون كولموگروف - اسميرنوف برای اجرای روشهای آماری و محاسبه آماره آزمون مناسب و استنتاج منطقی درباره فرضیههای پژوهش مهمترین عمل قبل از هر اقدامی، انتخاب روش آماری مناسب برای پژوهش است برای این منظور آگاهی از توزیع دادهها از اولویت اساسی برخوردار است. برای همین منظور در این پژوهش از آزمون معتبر كولموگروف - اسميرنوف برای بررسی فرض نرمال بودن دادههای پژوهش استفاده شده است . آزمون كولموگروف - اسميرنوف که به افتخار دوآماردان روسی به نامهای كولموگروف و اسميرنوف به این نام خوانده می شود، روش ناپارامتری سادهای برای تعیین همگونی اطلاعاتی تجربی با توزیعهای آماری منتخب است، بنابراین آزمون كولموگروف - اسميرنوف روشی برای تشخیص نرمال بودن توزیع فراوانی مشاهدات جمع آوری شده است. 3-6-2) آزمون فریدمن گاهی به روش ناپارامتری متناظر با تجزیه و تحلیل واریانس یک طرفه نیاز داریم در مواردی لازم است داده های آماری را در رده بندی دو طرفه که متناظر تجزیه و تحلیل واریانس دو طرفه است، تجزیه و تحلیل نماییم. معمولا هنگامی از این روش ناپارامتری استفاده می شود که به علت ضعف مقیاس اندازه گیری شرایط لازم برای تجزیه و تحلیل پارامتری وجود نداشته باشد و یا بخواهیم با سرعت و عجله نتایج را بدست آوریم. آزمونی که تحت این شرایط به کار می رود، تجزیه و تحلیل واریانس به کمک رتبه ها است. این آزمون هنگامی به کار می رود که داده های آماری حداقل دارای مقیاس ترتیبی باشند و بتوان با مفهوم ترتیبی آنها را در رده بندی دو طرفه مرتب نمود. (صالحی صدقیانی و ابراهیمی، 1388) 3-7) آشنایی با تاریخچه ی سازمان بهزیستی کشور ما یکی از کهن ترین سرزمین هایی است که اندیشه ها و باورهای انسان دوستی و نیکوکاری و دست گیری از مردم نیازمند در آن بر پایه اعتقادات دینی و ارزش های فرهنگی بنا شده است. حمایت از انسان های ستم دیده و ناتوان شالوده و عرف و عادت کارکردهای رسمی نهادهای مردمی و عمومی است اسلام به عنوان یک دین کامل بیش از سایر ادیان به جنبه های رفاه اجتماعی توجه داشته و در این زمینه قوانین و مقررات صریحی برای تأمین زندگی مستمندان ، فقیران، بیماران، پیران ، اسیران ، یتمیان ، در راه ماندگان و سایر کسانی که به نحوی محتاج و نیازمند هستند ارائه می نماید تاریخ و فرهنگ و تمدن ایران زمین نیز حاکی از وجود باورها ، ارزش ها و اعتقادات دینی و اجتماعی در خصوص نیک اندیشی، نیک گفتاری و نیک کرداری است با این باورها ارائه خدمات بهزیستی در کشور ایران قبلاً توسط افراد خیر و مؤسسات خیریه مختلف که خالی از جنبه های مذهبی نیز نبود انجام می گرفت. نمونه روشن آن خدماتی بود که تحت عنوان اوقاف ارائه می گردید. اگر چه در تاریخ معاصر ایران همان طوری که عنوان شد مساعدت به اطفال و خانواده های بی سرپرست و سالمندان و از کارافتادگان همواره مورد توجه بوده است معذالک در برنامه های اول و دوم و سوم کشور عنوان خاصی برای امور مربوط به بهزیستی در نظر گرفته نشده بود که بتوان هدف های مشخصی را در قالب برنامه های مزبور مورد بررسی و سنجش قرار داد. از اواسط سال 1340 به بعد توسط سازمان ها و مؤسساتی نظیر سازمان شاهنشاهی خدمات اجتماعی، جمعیت خیریه فرح پهلوی، جمعیت شیر و خورشید سرخ ایران، انجمن ملی حمایت کودکان و انجمن ها و مؤسسات خصوصی دیگر ضمن ارائه خدمات حمایتی مراکز تخصصی توان بخشی نیز جهت رسیدگی به امور معلولین ایجاد گردید که از جمله این مراکز انجمن توان بخشی بیمارستان شفا، کلینیک ناشنوایان و مرکز توانبخشی خانواده و کودک ناشنوا می باشد. خدمات بهزیستی در کشور ایران قبلاً توسط افراد خیر و مؤسسات خیریه مختلف و نیز بخش محدودی از آن توسط دولت انجام می گرفت نمونه روشن آن خدماتی بود که تحت عنوان اوقاف ارائه می گردید این فعالیت ها به تدریج به عهده دستگاه های سازمان یافته ای گذاشته شده و به صورت متشکل تری در خدمت مردم قرار گرفت در آغاز برنامه عمرانی چهارم (سال 1347 مبنای برنامه ریزی برای بخش بهزیستی) حدود6 دستگاه دولتی و 12 سازمان عام المنفعه غیر دولتی وتعدادی مؤسسات خصوصی در سراسر کشور در زمینه خدمات بهزیستی فعالیت داشته و اکثراً از کمک های قابل توجه دولتی نیز برخوردار بوده اند صرف نظر از فعالیت هایی که به وسیله سازمان های غیردولتی ذکر شده صورت می گرفت. در دستگاه های مختلف دولتی از قبیل وزارت کشور، وزارت کشاورزی ، وزارت بهداری ، وزارت آموزش و پرورش ، وزارت کار و امور اجتماعی و وزارت دادگستری نیز اقداماتی در این زمینه انجام می پذیرفت ولی علیرغم سرمایه گذاری های وسیع و تعدد دستگاه های اجتماعی ، علاوه بر سیاست های نادرست رژیم گذشته به علت فقدان برنامه جامع و سازمان هماهنگ کننده از مجموع فعالیت ها و سرمایه گذاری ها بهره برداری صحیح نمی شد.( اداره بهزیستی آران و بیدگل) 3-7-1) تحولات پس از پیروزی انقلاب اسلامی ایران پس از پیروزی انقلاب بخش بهزیستی از نظر سازمان اداری، یک بار دیگر مورد تغییر و تحول قرار گرفت بدین معنی که در سال 1358 کلیه سازمان های دولتی و مؤسسات غیر دولتی که در زمینه خدمات بهزیستی فعالیت داشتند در وزارت بهداری و بهزیستی وقت ادغام شدند، این سازمان ها عبارت بودند از: سازمان ملی رفاه خانواده، جمعیت بهزیستی و آموزشی کودکان و نوجوانان، جمعیت حمایت از کودکان بی سرپرست ، سازمان ملی رفاه نابینایان، سازمان ملی رفاه ناشنوایان، انجمن ملی حمایت کودکان و انجمن توان بخشی همچنین قسمتی از فعالیت های بعضی سازمان های منحل شده، از جمله مراکز رفاه خانواده ، سازمان زنان سابق و فعالیت حمایت از خانواده های بی سرپرست سازمان ملی خدمات اجتماعی به شاخه معاونت بهزیستی وزارت بهداری منتقل شد. تغییرات دیگر در همین زمینه بدین قرار بودند.سازمان کانون های کار آموزی کشور که وظیفه آن حرفه آموزی متکدیان و ولگردان بود منحل و کانون های کارآموزی آن ( 17 مرکز در مراکز استان ها) با کلیه تجهیزات و وسایل به وزارت کار و امور اجتماعی واگذار گردید: به استناد قانونی که در شورای انقلاب تصویب شد مقرر گردید با تأسیس سازمان بهزیستی کشور در سال 1359 کلیه فعالیت های بهزیستی از وزارت بهداری به این سازمان انتقال یافت همچنین فعالیت های خانه های فرهنگ روستایی از وزارت تعاون و امور روستاها به سازمان بهزیستی کشور منتقل شد. سازمان بهزيستي كشور به موجب لايحه قانوني 1359 و در جهت تحقق مفاد اصول /4/ مورخ 24 سوم، بيست ويكم و بيست ونهم قانون اساسي جمهوري اسلامي ايران، از ادغام 16 سازمان، نهاد، موسسه و انجمن تشكيل شد تا با اتخاذ تدابير و ارائه خدمات و حمايت هاي غيربيمه اي با حفظ ارزش ها و كرامت والاي انساني و تكيه بر مشاركت هاي مردم و همكاري نزديك سازمان هاي ذيربط، در جهت گسترش خدمات توانبخشي، حمايتي، بازپروري و پيشگيري از معلوليت ها و آسيب هاي اجتماعي و كمك به تأمين حداقل نيازهاي اساسي گروه هاي كم درآمد، اقدام نمايد. در تيرماه سال 1383 بر اساس قانون ساختار وزارت رفاه و تأمين اجتماعي سازمان بهزيستي كشور به همراه سازمان هاي تأمين اجتماعي و بيمه خدمات درماني از وزارت بهداشت، درمان و آموزش پزشكي منفك و به زير مجموعه وزارت تأمين اجتماعي ملحق شد.( سازمان بهزیستی کشور) 3-8) خلاصه فصل سوم روش تحقیق مورد استفاده در این تحقیق توصیفی-پیمایشی است. در این تحقیق از نمونه گیری استفاده نشده است و کل جامعه مورد بررسی قرار گرفته است. ابزار تحقیق ، پرسش نامه و جامعه مورد بررسی کلیه کارکنان اداره کل بهزیستی استان آذربایجان غربی می باشند ، که داده های جمع آوری شده از جامعه مورد نظر با استفاده از روش های آماری استنباطی همچون کولموگروف-اسمیرنوف ، تحلیل مسیر رگرسیون چندگانه و آزمون فریدمن قرار گرفته است ، که نتایج آماری و تحلیل های مربوط به آن در فصل بعدی مورد بحث قرار می گیرند. فصل چهارم تجزيه و تحليل يافته‌هاي تحقيق 4-1) مقدمه هر تجزیه و تحلیل آماری شامل دو قسمت آمار توصیفی و آمار استنباطی می باشد که در بحث آمار توصیفی معیارهای گرایش به مرکز مثل میانه ، مد ، میانگین و ... و معیارهای پراکندگی مانند واریانس، انحراف معیار و دامنه تغییرات و از همه مهمتر نمودارها و جداول توزیع فراوانی مورد بررسی قرار می گیرد. قسمت آمار استنباطی شامل آزمون کردن فرضیهها و ساختن فواصل اطمینان و پیدا کردن روابط بین متغیرها می باشد. برای اینکه بدانیم توزیع کدامیک از متغیرهای پژوهش نرمال و غیر نرمال است از آزمون اسمیرنوف گولموگرف استفاده کردهایم. همچنین برای رتبه بندی متغیرهای مستقل و وابسته از آزمون فریدمن استفاده کردهایم و در آخر از روش تحلیل مسیر رگرسیون چندگانه استفاده میکنیم. 4-2) روايي و پايايي پرسشنامه 4-2-1) تعيين روايي (اعتبار) پرسشنامه مفهوم اعتبار به اين پرسش پاسخ مي دهد كه ابزار اندازه گيري تا چه حد خصيصه مورد نظر را مي سنجد. بدون آگاهي از اعتبار ابزار اندازه گيري نمي توان به دقت داده هاي حاصل از آن اطمينان داشت. براي تعيين اعتبار پرسشنامه روش هاي متعددي وجود دارد از جمله : 1. اعتبار محتوا: روشی که برای سنجش میزان اعتبار اجزای تشکیل دهنده یک ابزار اندازگیری میباشد که معمولاً توسط افراد متخصص در موضوع مورد مطالعه انجام می گیرد. از این رو اعتبار محتوا به قضاوت داوران بستگی دارد. 2. اعتبار سازهای : نشان دهنده که ابزار اندازهگیری تا چه حد یک سازه یا خصیصه را که مبنای نظری دارد میسنجد، در اینجا رابطۀ متغیر وابسته با هر یک از معرف های مورد نظر در مفهوم کلی بررسی میشود. 3. اعتبار عاملی : نوعی اعتبار سازهای است که از طریق تحلیل عاملی انجام گیرد. در این تحقیق به منظور بررسی روایی نیز از تحلیل عاملی به روش مولفههای اصلی با چرخش واریماکس استفاده شده که مقدار كيزرماير برابر با 0.484 مي باشد. اين آزمون كفايت اندازه نمونه جهت انجام تحليل عامل را ارزيابي مي كند. پس دلالت بر تحليل عامل دارد.آماره بارتلت مناسب بودن داده ها را براي تحليل عامل نشان مي دهد. نتايج آن برابر3.182E3 مي باشد. سطح معني داري حاصل چون كوچكتر از 0.05 مي باشد مطلوب است. بنابر اين مي توان نتيجه گرفت داده ها از تناسب مورد قبولي جهت آزمون تحليل عامل برخوردارند. نتایج تحلیل عاملی در کل 18عامل با ارزش های ویژه بالاتر از یک مشخص میشود. جدول 4-1) روایی پرسشنامه 4-2-2) تعيين پايايي (قابليت اعتماد) پرسشنامه قابليت اعتماد يا پايايي، يكي از ويژگي هاي فني ابزار اندازه گيري است. مفهوم ياد شده با اين امر سر و كار دارد كه ابزار اندازه گيري در شرايط يكسان تا چه اندازه نتايج يكساني به دست مي دهد. دامنه ضريب قابليت اعتماد از صفر (عدم ارتباط) تا 1+ (ارتباط كامل) است. ضريب قابليت اعتماد نشانگر آن است كه تا چه اندازه ابزار اندازه گيري ويژگي هاي با ثبات آزمودني و يا ويژگي هاي متغير و موقتي وي را مي سنجد.در اين تحقيق به منظور تعيين پايايي آزمون از روش آلفاي كرونباخ استفاده شده است. اين روش براي محاسبه هماهنگي دروني ابزار اندازه گيري كه خصيصه هاي مختلف را اندازه گيري مي كند به كار مي رود. براي محاسبه ضريب آلفاي كروبناخ ابتدا بايد واريانس نمره هاي هر زير مجموعه سوال هاي پرسشنامه و واريانس كل را محاسبه كرد. سپس با استفاده از فرمول زير مقدار ضريب آلفا را محاسبه مي كنيم. كه در آن: : تعداد زیر مجموعههای سئوال پرسشنامه یا آزمون : واریانس زیر آزمون ام : واریانس کل پرسشنامه با استفاده از نرم افزار آماري 18SPSS ، ميزان ضريب اعتماد با روش آلفاي کرونباخ محاسبه شد که برای پرسشنامه موانع و راهکارهای انتقال و به اشتراک گذاری تجارب مدیریتی (تسهیم دانش) بین کارکنان اداره کل بهزیستی استان آذربایجان غربی 0.862 بدست آمد . اين مقدار نشان دهنده آن است که پرسشنامه مورد استفاده از قابليت اعتماد و يا به عبارت ديگر از پايايي خيلي خوبي برخوردار مي باشد. جدول 4-2) اعتبار پرسشنامه 4-3- شاخصهای مرکزی و پراکندگی جدول4-3) شاخصهاي مركزي و پراكندگي موانع انتقال دانش جدول 4-4) شاخصهاي مركزي و پراكندگي راهکارهای انتقال دانش 4-4) آمار استنباطی 4-4-1) آزمون توزيع داده‌ها (كولموگروف - اسميرنوف ( برای اجرای روشهای آماری و محاسبه آماره آزمون مناسب و استنتاج منطقی درباره فرضیههای پژوهش مهمترین عمل قبل از هر اقدامی، انتخاب روش آماری مناسب برای پژوهش است برای این منظور آگاهی از توزیع دادهها از اولویت اساسی برخوردار است. برای همین منظور در این پژوهش از آزمون معتبر كولموگروف - اسميرنوف برای بررسی فرض نرمال بودن دادههای پژوهش استفاده شده است . آزمون كولموگروف - اسميرنوف که به افتخار دوآماردان روسی به نامهای كولموگروف و اسميرنوف به این نام خوانده می شود، روش ناپارامتری سادهای برای تعیین همگونی اطلاعاتی تجربی با توزیعهای آماری منتخب است، بنابراین آزمون كولموگروف - اسميرنوف روشی برای تشخیص نرمال بودن توزیع فراوانی مشاهدات جمع آوری شده است. این آزمون برای گرفتن مجوز لازم جهت استفاده از ضریب همبستگی پیرسون بر متغیرهای مستقل و وابسته اعمال میگردد تا نرمال بودن اطلاعات اثبات گردد در این آزمون با توجه به فرضیات زیر گام به بررسی نرمال بودن داده ها نهاده شده است: بررسي توزيع دادههاي متغير مستقل و وابسته : دادهها دارای توزیع نرمال هستند. : دادهها دارای توزیع نرمال نیستند. با توجه به جدول زیر از آزمون كولموگروف - اسميرنوف برای متغیر هایی که مقادیر سطح معنیداری آنها کوچکتر از سطح آزمون یعنی α = 0.05 میباشد دارای توزیع نرمال نمیباشد. بر عکس اگر مقادیر سطح معنی داری به دست آمده از آزمون اسمیرنوف کولموگروف بزرگتر از سطح آزمون باشد آن متغیر دارای توزیع نرمال می باشد. بنابر این داریم: طبق جدول4-5. هریک از عامل های موانع در انتقال دانش دارای سطح معناداری بیشتر از سطح خطا α = 0.05 می باشد بنابراین دارای توزیع نرمال می باشد و عامل هایی که سطح معناداری کمتر از سطح خطا 0.05 می باشد بنا به قضیه حد مرکزی چون حجم نمونه بیشتر از 30 می باشد پس می تواند این متغیرها را نرمال در نظر گرفت. جدول 4-5) آزمون کولموگروف – اسمیرنوف متغیرهای وابسته موانع انتقال دانش طبق جدول4-6. هریک از عامل های راهکارهای در انتقال دانش دارای سطح معناداری بیشتر از سطح خطا α = 0.05 می باشد بنابراین دارای توزیع نرمال می باشد بجر عامل ابلاغ واضح اهداف که توزیع نرمال نمی باشد چون سطح معناداری آزمون کمتراز سطح خطا می باشد. جدول 4-6) آزمون کولموگروف – اسمیرنوف متغیرهای وابسته راهکارهای انتقال دانش جدول 4-7) آزمون کولموگروف – اسمیرنوف متغیرهای موانع و راهکار انتقال دانش 4-5) بررسی ارتباط بین مولفه های متغیر های مستقل و وابسته برای تعیین میزان ارتباط دو متغیر مورد بررسی پژوهش از معیار همبستگی استفاده می شود. تحلیل همبستگی ابزار آماری است که به وسیله آن می توان درجه ارتباط خطی دو متغیر را اندازه گیری نمود. همبستگی را به طور معمول با تحلیل رگرسیون به کار می برند. همبستگی معیاری است که برای تعیین میزان ارتباط دو متغیر استفاده می شود. معیار همبستگی شامل دو شاخص ضریب تعیین و ضریب همبستگی است. ضریب تعیین شاخصی است که نسبت تغییرات بیان شده توسط متغیرهای مستقل به کل تغییرات متغیر وابسته را نشان می دهد .این ضریب از تقسیم مجموع مربعات رگرسیون به مجموع مربعات کل بدست می آید هر چه این نسبت به یک نزدیک باشد نشان می دهد که درصد بیشتری از تغییرات متغیر وابسته توسط متغیر مستقل توضیح داده می شود. و هر چه به تعدیل شده که توسط نرم افزار محاسبه می گردد اختلاف کمتری داشته باشد نشان دهنده کفایت مدل است. مقدار ضریب تعیین همواره بین صفر و یک است. اگر باشد نشان می دهد که خط رگرسیون برآورده کنندهای به طور کامل و دقیق است. به عبارت دیگر تغییرات متغیر وابسته را میتوان به تغییرات متغیر مستقل نسبت داد. اگر باشد نشان میدهد که خط رگرسیون برآورد کننده خطی به طور کامل غیر دقیق است. به عبارت دیگر هیچ مقدار از تغییرات متغیر وابسته را نمیتوان به تغییرات در متغیر مستقل نسبت داد. مقادیر دیگر بین این واحد قرار میگیرد و درصد تغییرات متغیر وابسته از متغیر مستقل ناشی میشود را بیان می کند. اگر از ضریب تعیین ریشه دوم بگیریم به مقدار بدست آمده ضریب همبستگی میگوییم وآنرا با نشان می دهیم. ضریب همبستگی شدت رابطه بین دو متغیر و انواع رابطه (معکوس و مستقیم ) را نشان می دهد . لذا همواره بین 1 و 1- است . علامت ضريب همبستگي ، ‌همان علامت شيب خط رگرسيون است يعني اگر شيب خط رگرسيون مثبت باشد ضريب همبستگي نيز مثبت ، اگر شيب خط رگرسيون منفي باشد ضريب همبستگي نيز منفي خواهد بود. همچنين اگر شيب خط رگرسيون صفر باشد ضريب همبستگي، ‌صفر ميگردد. ضريب همبستگي، شدت رابطه و همچنين نوع رابطه را نيز نشان ميدهد. اگر هر دو متغیر در توزیع جامعه یا آماره دارای توزیع نرمال باشند از ضریب همبستگی پیرسون استفاده می شود به دليل اينكه متغيرها از نوع پيوسته بوده و روش تحقيق از نوع همبستگي مي‌باشد از ضريب همبستگي پيرسون كه داراي خطاي معيار كمتري در مقايسه با ساير روشهاست ، استفاده مي‌شود كه براي محاسبه آن از رابطه زیر بدست میآید: ضریب همبستگی پیرسون انحراف متغير انحراف معيار متغير مجموع حاصل ضرب تفاضل متغيرها از ميانگين آنها مي‌باشد. 4-5-1) فرضیه اول : بین موانع انتقال و اشتراک دانش (تسهیم دانش ) و کاهش امنیت شغلی رابطه معناداری وجود دارد. : بین موانع انتقال و اشتراک دانش (تسهیم دانش) و کاهش امنیت شغلی رابطه معناداری وجود ندارد . : بین موانع انتقال و اشتراک دانش (تسهیم دانش) و کاهش امنیت شغلی رابطه معناداری وجود دارد . شرط بررسی ارتباط بین متغیرها ، فرض نرمال بودن متغیرها بوده و همچنين طبق نتایج جدول 4-8. آزمون ضريب همبستگي پيرسون نشان ميدهد كه چون مقدار سطح معنی داری آزمون به دست آمده بین موانع انتقال و اشتراک دانش (تسهیم دانش ) و کاهش امنیت شغلی بیشتر از α = 0.05 هستند بنابراین فرض یک رد و فرض صفر قبول میشود. به عبارت دیگر رابطه معنی داری بین موانع انتقال دانش (تسهیم دانش ) و کاهش امنیت شغلی وجود ندارد . جدول 4-8) ارتباط موانع انتقال و اشتراک دانش (تسهیم دانش) و کاهش امنیت شغلی 4-5-2) فرضیه دوم : بین موانع انتقال و اشتراک دانش (تسهیم دانش ) و کمبود زمان رابطه معناداری وجود دارد. : بین موانع انتقال و اشتراک دانش (تسهیم دانش) و کمبود زمان رابطه معناداری وجود ندارد . : بین موانع انتقال و اشتراک دانش (تسهیم دانش) و کمبود زمان رابطه معناداری وجود دارد . با توجه به اینکه فرض نرمال بودن شرط بررسی ارتباط بین متغیرها بوده و همچنين طبق نتایج جدول 4-9. آزمون ضريب همبستگي پيرسون نشان ميدهد كه چون مقدار سطح معنی داری آزمون به دست آمده بین موانع انتقال و اشتراک دانش (تسهیم دانش) و عامل کمبود زمان بیشتر از α = 0.05 هستند بنابراین فرض یک رد و فرض صفر قبول میشود. به عبارت دیگر رابطه معنی داری بین موانع انتقال و اشتراک دانش (تسهیم دانش) و کمبود زمان وجود ندارد. جدول 4-9) ارتباط موانع انتقال و اشتراک دانش (تسهیم دانش) و کمبود زمان 4-5-3) فرضیه سوم : بین موانع انتقال و اشتراک دانش (تسهیم دانش ) و عدم آگاهی رابطه معناداری وجود دارد. : بین موانع انتقال و اشتراک دانش (تسهیم دانش) و عدم اگاهی رابطه معناداری وجود ندارد . : بین موانع انتقال و اشتراک دانش (تسهیم دانش) و عدم آگاهی رابطه معناداری وجود دارد . با توجه به اینکه فرض نرمال بودن شرط بررسی ارتباط بین متغیرها بوده و همچنين طبق نتایج جدول 4-10. آزمون ضريب همبستگي پيرسون نشان ميدهد كه چون مقدار سطح معنی داری آزمون به دست آمده بین موانع انتقال و اشتراک دانش (تسهیم دانش) و عامل عدم آگاهی کمتر از α = 0.05 هستند بنابراین فرض صفر رد و فرض مقابل قبول میشود. به عبارت دیگر رابطه معنی داری بین موانع انتقال و اشتراک دانش (تسهیم دانش) و عامل عدم آگاهی وجود دارد كه مقدار اين همبستگی و ارتباط برابر 0.679 بوده كه رابطه بين دو متغير در اين حالت مستقیم میباشد جدول 4-10) ارتباط موانع انتقال و اشتراک دانش (تسهیم دانش) و عدم آگاهی 4-5-4) فرضیه چهارم : بین موانع انتقال و اشتراک دانش (تسهیم دانش ) و کمبود ارتباط و تعامل رابطه معناداری وجود دارد. : بین موانع انتقال و اشتراک دانش (تسهیم دانش) و کمبود ارتباط و تعامل رابطه معناداری وجود ندارد . : بین موانع انتقال و اشتراک دانش (تسهیم دانش) و کمبود ارتباط و تعامل رابطه معناداری وجود دارد . با توجه به اینکه فرض نرمال بودن شرط بررسی ارتباط بین متغیرها بوده و همچنين طبق نتایج جدول 4-11. آزمون ضريب همبستگي پيرسون نشان ميدهد كه چون مقدار سطح معنی داری آزمون به دست آمده بین موانع انتقال و اشتراک دانش (تسهیم دانش) و کمبود ارتباط و تعاملکمتر از α = 0.05 هستند بنابراین فرض صفر رد و فرض مقابل قبول میشود. به عبارت دیگر رابطه معنی داری بین موانع انتقال و اشتراک دانش (تسهیم دانش) و کمبود ارتباط و تعامل وجود دارد كه مقدار اين همبستگی و ارتباط 0.619 برابر بوده كه رابطه بين دو متغير در اين حالت مستقیم میباشد. جدول 4-11) ارتباط بین موانع انتقال و اشتراک دانش (تسهیم دانش) و کمبود ارتباط و تعامل 4-5-5) فرضیه پنجم : بین موانع انتقال و اشتراک دانش (تسهیم دانش ) وعدم پاداش رابطه معناداری وجود دارد. : بین موانع انتقال و اشتراک دانش (تسهیم دانش) و عدم پاداش رابطه معناداری وجود ندارد . : بین موانع انتقال و اشتراک دانش (تسهیم دانش) و عدم پاداش رابطه معناداری وجود دارد . با توجه به اینکه فرض نرمال بودن شرط بررسی ارتباط بین متغیرها بوده و همچنين طبق نتایج جدول 4-12. آزمون ضريب همبستگي پيرسون نشان ميدهد كه چون مقدار سطح معنی داری آزمون به دست آمده بین موانع انتقال و اشتراک دانش (تسهیم دانش) و نبود پاداش کمتر از α = 0.05 هستند بنابراین فرض صفر رد و فرض مقابل قبول میشود. به عبارت دیگر رابطه معنی داری بین موانع انتقال و اشتراک دانش (تسهیم دانش) و نبود پاداش وجود دارد كه مقدار اين همبستگی و ارتباط برابر 0.493 بوده كه رابطه بين دو متغير در اين حالت مستقیم میباشد. جدول 4-12) ارتباط بین موانع انتقال و اشتراک دانش (تسهیم دانش) و عدم پاداش 4-5-6) فرضیه ششم : بین موانع انتقال و اشتراک دانش (تسهیم دانش ) و عدم اعتماد رابطه معناداری وجود دارد. : بین موانع انتقال و اشتراک دانش (تسهیم دانش) و عدم اعتماد رابطه معناداری وجود ندارد . : بین موانع انتقال و اشتراک دانش (تسهیم دانش) و عدم اعتماد رابطه معناداری وجود دارد . با توجه به اینکه فرض نرمال بودن شرط بررسی ارتباط بین متغیرها بوده و همچنين طبق نتایج جدول 4-13. آزمون ضريب همبستگي پيرسون نشان ميدهد كه چون مقدار سطح معنی داری آزمون به دست آمده بین موانع انتقال و اشتراک دانش (تسهیم دانش) و عدم اعتماد بیشتر از α = 0.05 هستند بنابراین فرض یک رد و فرض صفر قبول میشود. به عبارت دیگر رابطه معنی داری بین موانع انتقال و اشتراک دانش (تسهیم دانش) و عدم اعتماد وجود ندارد . جدول4-13) ارتباط بین موانع انتقال و اشتراک دانش (تسهیم دانش) و عدم اعتماد 4-5-7) فرضیه هفتم : بین موانع انتقال و اشتراک دانش (تسهیم دانش ) و عدم پشتیبانی از تسهیم دانش رابطه معناداری وجود دارد. : بین موانع انتقال و اشتراک دانش (تسهیم دانش) و عدم پشتیبانی از تسهیم دانش رابطه معناداری وجود ندارد . : بین موانع انتقال و اشتراک دانش (تسهیم دانش) و عدم پشتیبانی از تسهیم دانش رابطه معناداری وجود دارد . با توجه به اینکه فرض نرمال بودن شرط بررسی ارتباط بین متغیرها بوده و همچنين طبق نتایج جدول 4-14. آزمون ضريب همبستگي پيرسون نشان ميدهد كه چون مقدار سطح معنی داری آزمون به دست آمده بین موانع انتقال و اشتراک دانش (تسهیم دانش) و عدم پشتیبانی از تسهیم دانش کمتر از α = 0.05 هستند بنابراین فرض صفر رد و فرض مقابل قبول میشود. به عبارت دیگر رابطه معنی داری بین موانع انتقال و اشتراک دانش (تسهیم دانش) و عدم پشتیبانی از تسهیم دانش وجود دارد كه مقدار اين همبستگی و ارتباط برابر 0.773 بوده كه رابطه بين دو متغير در اين حالت مستقیم میباشد. جدول 4-14) ارتباط بین موانع انتقال و اشتراک دانش (تسهیم دانش) و عدم پشتیبانی از تسهیم دانش 4-5-8) فرضیه هشتم : بین موانع انتقال و اشتراک دانش (تسهیم دانش ) و کمبود زیر ساخت رابطه معناداری وجود دارد. : بین موانع انتقال و اشتراک دانش (تسهیم دانش) و کمبود زیر ساخت رابطه معناداری وجود ندارد . : بین موانع انتقال و اشتراک دانش (تسهیم دانش) و کمبود زیر ساخت رابطه معناداری وجود دارد . با توجه به اینکه فرض نرمال بودن شرط بررسی ارتباط بین متغیرها بوده و همچنين طبق نتایج جدول 4-15. آزمون ضريب همبستگي پيرسون نشان ميدهد كه چون مقدار سطح معنی داری آزمون به دست آمده بین موانع انتقال و اشتراک دانش (تسهیم دانش) و کمبود زیر ساخت کمتر از α = 0.05 هستند بنابراین فرض صفر رد و فرض مقابل قبول میشود. به عبارت دیگر رابطه معنی داری بین موانع انتقال و اشتراک دانش (تسهیم دانش) و کمبود زیر ساخت وجود دارد كه مقدار اين همبستگی و ارتباط برابر 0.520 بوده كه رابطه بين دو متغير در اين حالت مستقیم میباشد. جدول 4-15) ارتباط بین موانع انتقال و اشتراک دانش (تسهیم دانش) و کمبود زیر ساخت 4-5-9) فرضیه نهم : بین موانع انتقال و اشتراک دانش (تسهیم دانش ) و ناکافی بودن منابع رابطه معناداری وجود دارد. : بین موانع انتقال و اشتراک دانش (تسهیم دانش) و ناکافی بودن منابع رابطه معناداری وجود ندارد . : بین موانع انتقال و اشتراک دانش (تسهیم دانش) و ناکافی بودن منابع رابطه معناداری وجود دارد . با توجه به اینکه فرض نرمال بودن شرط بررسی ارتباط بین متغیرها بوده و همچنين طبق نتایج جدول 4-16. آزمون ضريب همبستگي پيرسون نشان ميدهد كه چون مقدار سطح معنی داری آزمون به دست آمده بین موانع انتقال و اشتراک دانش (تسهیم دانش) و ناکافی بودن منابع کمتر از α = 0.05 هستند بنابراین فرض صفر رد و فرض مقابل قبول میشود. به عبارت دیگر رابطه معنی داری بین موانع انتقال و اشتراک دانش (تسهیم دانش) و ناکافی بودن منابع وجود دارد كه مقدار اين همبستگی و ارتباط برابر 0.477 بوده كه رابطه بين دو متغير در اين حالت مستقیم میباشد. جدول4-16) ارتباط بین موانع انتقال و اشتراک دانش (تسهیم دانش) و ناکافی بودن منابع 4-5-10) فرضیه دهم : بین موانع انتقال و اشتراک دانش (تسهیم دانش ) و سطح رقابت بالا بین کارکنان رابطه معناداری وجود دارد. : بین موانع انتقال و اشتراک دانش (تسهیم دانش) و سطح رقابت بالا بین کارکنان رابطه معناداری وجود ندارد . : بین موانع انتقال و اشتراک دانش (تسهیم دانش) و سطح رقابت بالا بین کارکنان رابطه معناداری وجود دارد . با توجه به اینکه فرض نرمال بودن شرط بررسی ارتباط بین متغیرها بوده و همچنين طبق نتایج جدول 4-17. آزمون ضريب همبستگي پيرسون نشان ميدهد كه چون مقدار سطح معنی داری آزمون به دست آمده بین موانع انتقال و اشتراک دانش (تسهیم دانش) و سطح رقابت بالا بین کارکنان بیشتر از α = 0.05 هستند بنابراین فرض یک رد و فرض صفر قبول میشود. به عبارت دیگر رابطه معنی داری بین موانع انتقال و اشتراک دانش (تسهیم دانش) و سطح رقابت بالا بین کارکنان وجود ندارد كه مقدار اين همبستگی و ارتباط برابر 0.173 بوده كه رابطه بين دو متغير در اين حالت مستقیم میباشد. جدول 4-17) ارتباط بین موانع انتقال و اشتراک دانش (تسهیم دانش) و سطح رقابت بالا بین کارکنان نمودار 4-1) تحلیل عاملی تاییدی برای موانع انتقال و اشتراک دانش (تسهیم دانش) با توجه به نمودار 4-1. موانع انتقال و اشتراک دانش که نشان دهنده اثرات مستقیم موانع بر روی هریک از متغیرهای مستقل میباشد که به ترتیب اولویت بندی تاثیر مستقیم موانع بر روی متغیر عدم پشتیبانی با 0.77 ، عدم آگاهی با 0.68 ، کمبود تعامل و ارتباط 0.62 ، کمبود زیر ساخت 0.52 ، نبود پاداش 0.50 ، ناکافی بودن منابع 0.48 ، و کمترین تاثیر مستقیم عامل موانع به ترتیب اولویت روی کاهش امنیت شغلی 0.194 ، عدم اعتماد 0.19.، سطح رقابت بالا در سازمان 0.17 و متغیر کمبود زمان 0.071 میباشد. 4-5-11) فرضیه یازدهم : بین راهکارهای انتقال و اشتراک دانش (تسهیم دانش ) و فرهنگ سازمان مناسب رابطه معناداری وجود دارد. : بین راهکارهای انتقال و اشتراک دانش (تسهیم دانش) و فرهنگ سازمانی مناسب رابطه معناداری وجود ندارد . : بین راهکارهای انتقال و اشتراک دانش (تسهیم دانش) و فرهنگ سازمانی مناسب رابطه معناداری وجود دارد . با توجه به اینکه فرض نرمال بودن شرط بررسی ارتباط بین متغیرها بوده و همچنين طبق نتایج جدول 4-18. آزمون ضريب همبستگي پيرسون نشان ميدهد كه چون مقدار سطح معنی داری آزمون به دست آمده بین راهکارهای انتقال و اشتراک دانش (تسهیم دانش) و فرهنگ سازمانی مناسب کمتر α=0.05 هستند بنابراین فرض صفر رد و فرض مقابل قبول میشود. به عبارت دیگر رابطه معنی داری بین راهکارهای انتقال و اشتراک دانش (تسهیم دانش) و فرهنگ سازمانی مناسب وجود دارد كه مقدار اين همبستگی و ارتباط برابر 0.704 بوده كه رابطه بين دو متغير در اين حالت معکوس میباشد. جدول 4-18) ارتباط بین راهکارهای انتقال و اشتراک دانش (تسهیم دانش) و فرهنگ سازمانی مناسب 4-5-12) فرضیه دوازدهم : بین راهکارهای انتقال و اشتراک دانش (تسهیم دانش) و تنوع عوامل انگیزش رابطه معناداری وجود دارد. : بین راهکارهای انتقال و اشتراک دانش (تسهیم دانش) و تنوع عوامل انگیزش رابطه معناداری وجود ندارد . : بین راهکاری انتقال و اشتراک دانش (تسهیم دانش) و تنوع عوامل انگیزش رابطه معناداری وجود دارد . با توجه به اینکه فرض نرمال بودن شرط بررسی ارتباط بین متغیرها بوده و همچنين طبق نتایج جدول 4-19. آزمون ضريب همبستگي پيرسون نشان ميدهد كه چون مقدار سطح معنی داری آزمون به دست آمده بین راهکاری انتقال و اشتراک دانش (تسهیم دانش) و تنوع عوامل انگیزش کمتر از α=0.05 هستند بنابراین فرض صفر رد و فرض مقابل قبول میشود. به عبارت دیگر رابطه معنی داری بین راهکاری انتقال و اشتراک دانش (تسهیم دانش) و تنوع عوامل انگیزش وجود دارد كه مقدار اين همبستگی و ارتباط برابر 0.696 بوده كه رابطه بين دو متغير در اين حالت مستقیم میباشد. جدول4-19) ارتباط بین راهکاری انتقال و اشتراک دانش (تسهیم دانش) و تنوع عوامل انگیزش 4-5-13) فرضیه سیزدهم : بین راهکارهای انتقال و اشتراک دانش (تسهیم دانش) و ساختار سازمانی تخت و باز رابطه معناداری وجود دارد : بین راهکارهای انتقال و اشتراک دانش (تسهیم دانش) و ساختار سازمانی تخت وباز رابطه معناداری وجود ندارد . : بین راهکارهای انتقال و اشتراک دانش (تسهیم دانش) و ساختار سازمانی تخت وباز اهداف رابطه معناداری وجود دارد . با توجه به اینکه فرض نرمال بودن شرط بررسی ارتباط بین متغیرها بوده و همچنين طبق نتایج جدول 4-20. آزمون ضريب همبستگي پيرسون نشان ميدهد كه چون مقدار سطح معنی داری آزمون به دست آمده بین راهکارهای انتقال و اشتراک دانش (تسهیم دانش) و ساختار سازمانی تخت و باز کمتر از α=0.05 هستند بنابراین فرض صفر رد و فرض مقابل قبول میشود. به عبارت دیگر رابطه معنی داری بین راهکارهای انتقال و اشتراک دانش (تسهیم دانش) و ساختار سازمانی تخت وباز وجود دارد كه مقدار اين همبستگی و ارتباط برابر 0.505 بوده كه رابطه بين دو متغير در اين حالت مستقیم میباشد. جدول 4-20) ارتباط بین راهکارهای انتقال و اشتراک دانش (تسهیم دانش) وساختار سازمانی تخت و باز 4-5-14) فرضیه چهاردهم : بین راهکارهای انتقال و اشتراک دانش (تسهیم دانش ) و ابلاغ اهداف واضح رابطه معناداری وجود دارد. : بین راهکارهای انتقال و اشتراک دانش (تسهیم دانش) و ابلاغ اهداف واضح رابطه معناداری وجود ندارد . : بین راهکارهای انتقال و اشتراک دانش (تسهیم دانش) و ابلاغ اهداف واضح رابطه معناداری وجود دارد . با توجه به اینکه فرض نرمال بودن شرط بررسی ارتباط بین متغیرها بوده و همچنين طبق نتایج جدول 4-21. آزمون ضريب همبستگي پيرسون نشان ميدهد كه چون مقدار سطح معنی داری آزمون به دست آمده بین راهکارهای انتقال اشتراک دانش (تسهیم دانش) و ابلاغ اهداف واضح کمتر از α=0.05 هستند بنابراین فرض صفر رد و فرض مقابل قبول میشود. به عبارت دیگر رابطه معنی داری بین راهکارهای انتقال و اشتراک دانش (تسهیم دانش) و ابلاغ اهداف واضح وجود دارد كه مقدار اين همبستگی و ارتباط برابر 0.813 بوده كه رابطه بين دو متغير در اين حالت مستقیم میباشد. جدول 4-21) ارتباط بین راهکارهای انتقال و اشتراک دانش (تسهیم دانش) و ابلاغ اهداف واضح 4-5-15) فرضیه پانزدهم : بین راهکارهای انتقال و اشتراک دانش (تسهیم دانش ) و راهکار های مالی رابطه معناداری وجود دارد. : بین راهکارهای انتقال و اشتراک دانش (تسهیم دانش) و راهکارهای مالی رابطه معناداری وجود ندارد . : بین راهکارهای انتقال و اشتراک دانش (تسهیم دانش) و راهکارهای مالی رابطه معناداری وجود دارد . با توجه به اینکه فرض نرمال بودن شرط بررسی ارتباط بین متغیرها بوده و همچنين طبق نتایج جدول 4-22. آزمون ضريب همبستگي پيرسون نشان ميدهد كه چون مقدار سطح معنی داری آزمون به دست آمده بین راهکارهای انتقال دانش (تسهیم دانش) و راهکارهای مالی کمتر از α=0.05 هستند بنابراین فرض صفر رد و فرض مقابل قبول میشود. به عبارت دیگر رابطه معنی داری بین راهکارهای انتقال دانش (تسهیم دانش) و راهکارهای مالی وجود دارد كه مقدار اين همبستگی و ارتباط برابر 0.318 بوده كه رابطه بين دو متغير در اين حالت مستقیم میباشد. جدول 4-22) ارتباط بین راهکارهای انتقال و اشتراک دانش (تسهیم دانش) و راهکارهای مالی 4-5-16) فرضیه شانزدهم : بین راهکارهای انتقال دانش (تسهیم دانش ) و فرصت زمانی رابطه معناداری وجود دارد. : بین راهکارهای انتقال دانش (تسهیم دانش) و فرصت زمانی رابطه معناداری وجود ندارد . : بین راهکارهای انتقال دانش (تسهیم دانش) و فرصت زمانی رابطه معناداری وجود دارد . با توجه به اینکه فرض نرمال بودن شرط بررسی ارتباط بین متغیرها بوده و همچنين طبق نتایج جدول 4-23. آزمون ضريب همبستگي پيرسون نشان ميدهد كه چون مقدار سطح معنی داری آزمون به دست آمده بین راهکارهای انتقال دانش (تسهیم دانش) و فرصت زمانی کمتر از α=0.05 هستند بنابراین فرض صفر رد و فرض مقابل قبول میشود. به عبارت دیگر رابطه معنی داری بین راهکارهای انتقال دانش (تسهیم دانش) و فرصت زمانی وجود دارد كه مقدار اين همبستگی و ارتباط برابر 0.005 بوده كه رابطه بين دو متغير در اين حالت مستقیم میباشد. جدول 4-23) ارتباط بین راهکارهای انتقال دانش (تسهیم دانش) و فرصت زمانی 4-5-17) فرضیه هفدهم : بین راهکارهای انتقال و اشتراک دانش (تسهیم دانش ) و فناوری پیشرفت انتقال دانش رابطه معناداری وجود دارد. : بین راهکارهای انتقال دانش (تسهیم دانش) و فناوری پیشرفته انتقال دانش رابطه معناداری وجود ندارد . : بین راهکارهای انتقال دانش (تسهیم دانش) و فناوری پیشرفته انتقال دانش رابطه معناداری وجود دارد . با توجه به اینکه فرض نرمال بودن شرط بررسی ارتباط بین متغیرها بوده و همچنين طبق نتایج جدول 4-24. آزمون ضريب همبستگي پيرسون نشان ميدهد كه چون مقدار سطح معنی داری آزمون به دست آمده بین راهکارهای انتقال دانش (تسهیم دانش) و فناوری پیشرفته انتقال دانش کمتر از α=0.05 هستند بنابراین فرض صفر رد و فرض مقابل قبول میشود. به عبارت دیگر رابطه معنی داری بین راهکارهای انتقال دانش (تسهیم دانش) و فناوری پیشرفته انتقال دانش وجود دارد كه مقدار اين همبستگی و ارتباط برابر 0.472 بوده كه رابطه بين دو متغير در اين حالت مستقیم میباشد. جدول 4-24) ارتباط بین راهکارهای انتقال دانش (تسهیم دانش) و فناوری یشرفته انتقال دانش 4-5-18) فرضیه هیجدهم : بین راهکارهای انتقال دانش (تسهیم دانش ) و رهبران اشتراک دانش رابطه معناداری وجود دارد. : بین راهکارهای انتقال دانش (تسهیم دانش) و رهبران اشتراک دانش رابطه معناداری وجود ندارد. : بین راهکارهای انتقال دانش (تسهیم دانش) و رهبران اشتراک دانش رابطه معناداری وجود دارد. با توجه به اینکه فرض نرمال بودن شرط بررسی ارتباط بین متغیرها بوده و همچنين طبق نتایج جدول 4-25. آزمون ضريب همبستگي پيرسون نشان ميدهد كه چون مقدار سطح معنی داری آزمون به دست آمده بین راهکارهای انتقال دانش (تسهیم دانش) و رهبران اشتراک دانش کمتر از α=0.05 هستند بنابراین فرض صفر رد و فرض مقابل قبول میشود. به عبارت دیگر رابطه معنی داری بین راهکارهای انتقال دانش (تسهیم دانش) و رهبران اشتراک دانش وجود دارد كه مقدار اين همبستگی و ارتباط برابر 0.688 بوده كه رابطه بين دو متغير در اين حالت مستقیم میباشد. جدول 4-25) ارتباط بین راهکارهای انتقال دانش (تسهیم دانش) و رهبران اشتراک دانش نمودار 4-2) تحلیل عاملی تاییدی برای راهکارهای انتقال و اشتراک دانش (تسهیم دانش) با توجه به نمودار4-2 راهکارهای انتقال و اشتراک دانش که نشان دهنده اثرات مستقیم راهکارهای بر روی هریک از متغیرهای مستقل میباشد که بیشترین تاثیر مستقیم راهکار بر روی متغیرهای به ترتیب اولویت ابلاغ واضح اهداف 0.813 ، متغیر فرهنگ سازمانی مناسب 0.704 ، متغیر تنوع عوامل انگیزش 0.696 ، متغیر رهبران اشتراک دانش 0.688 ، ساختار سازمانی باز و تخت 0.55 و متغیر فناوری پیشرفته انتقال دانش 0.472 ، متغیر راهکار مالی 0.318 و کمترین تاثیر مستقیم عامل راهکار روی متغیر فرصت زمانی 0.005 میباشد. 4-5-19) فرضیه نوزدهم : بین راهکارها و موانع انتقال و اشتراک دانش (تسهیم دانش) تفاوت معناداری وجود دارد. H0: بین راهکارها و موانع انتقال و اشتراک دانش (تسهیم دانش) تفاوت معناداری وجود ندارد. H1: بین راهکارها و موانع انتقال و اشتراک دانش (تسهیم دانش) تفاوت معناداری وجود دارد. با توجه به جدول 4-26. از آزمون تی مستقل چنين نتيجه مي شود كه چون بین راهکارها و موانع انتقال و اشتراک دانش (تسهیم دانش) شرط برابري واريانس آنها از طريق آزمون لون برقرار است زيرا سطح معني داري حاصل از آزمون لون برابر 0.075 بوده كه از سطح خطا α=0.05 بیشتر است . همچنين سطح معني داري حاصل از آزمون تی مستقل كه برابر 0.000 بوده كه از سطح α=0.05 کمتر است بنابراين فرض صفر رد و فرض یک قبول مي شود بعبارت ديگر بین راهکارها و موانع انتقال و اشتراک دانش (تسهیم دانش) تفاوت معناداری وجود دارد. جدول4-26) نتایج آزمون تی مستقل برای مقایسه میانگین های راهکارها و موانع انتقال و اشتراک دانش 4-7) رتبه بندي متغير ها اين آزمون هنگامي به کار ميرود که دادههاي آماري حداقل ترتيبي باشند و بتوان با مفهوم ترتيبي آنها را در رده بندي دو طرفه مرتب نمود. H0: متغیرها قابل اولویت نیستند H1: متغیرها قابل اولویت هستند به کمک اين آزمون ميتوان متغيرهاي موجود در تحقيق را رتبه بندي نمود. آماره آزمون فريدمن به شرح زير تعريف مي شود. = که در آن: = nتعداد موارد يا پاسخ دهندگان = k تعداد متغيرهايي که رتبه بندي ميگردند. = R حاصل جمع رتبه هاي داده شده به متغيرها از سوي پاسخ دهندگان با توجه به جدول 4-27. سطح معنی داری به دست آمده از آزمون فریدمن برای عوامل موانع انتقال و اشتراک دانش (تسهیم دانش) که برابر 0.00 است به این نتیجه می رسیم که می توان بین عوامل موانع انتقال و اشتراک دانش (تسهیم دانش ) می توان اولویت بندی انجام داد تا نتيجه تحقیق روشن تر شود. همچنین مقدار آماره آزمون فریدمن برابر 478.63 می باشد. جدول4-27) آزمون فریدمن رتبه بندی عوامل موانع انتقال و اشتراک دانش جدول 4-28) میانگین رتبه بندی موانع انتقال و اشتراک دانش نمودار4-3) آزمون فریدمن موانع انتقال واشتراک دانش با توجه به جدول 4-28. چنین نتیجه می شود که در عوامل موانع انتقال واشتراک دانش در 10 گروه، که عامل عدم آگاهی در رتبه اول ، عامل اعتماد در رتبه دوم و عامل نبود پاداش در رتبه آخر اولویت بندی شدهاند. با توجه به جدول 4-29، سطح معنی داری به دست آمده از آزمون فریدمن برای عوامل راهکارهای انتقال و اشتراک دانش (تسهیم دانش) که برابر 0.00 است به این نتیجه می رسیم که می توان بین عوامل راهکارهای انتقال و اشتراک دانش (تسهیم دانش ) میتوان اولویت بندی انجام داد تا نتيجه تحقیق روشن تر شود. همچنین مقدار آماره آزمون فریدمن برابر 355.907 می باشد. جدول4-29) آزمون فریدمن رتبه بندی عوامل راهکارهای انتقال و اشتراک دانش جدول4-30) میانگین رتبه بندی عوامل راهکارهای انتقال و اشتراک دانش نمودار 4-4) آزمون فریدمن عوامل راهکارهای انتقال واشتراک دانش با توجه به جدول 4-30 . چنین نتیجه می شود که در عوامل راهکارهای انتقال واشتراک دانش در 8 گروه، که عامل فرصت زمانی در رتبه اول ، عامل ساختار سازمانی تخت و باز در رتبه دوم و عامل فرهنگ سازمانی مناسب در رتبه آخر اولویت بندی شدهاند. 4-8) خلاصه فصل چهارم تجزیه و تحلیل داده های تحقیق ، با استفاده از آمار استنباطی شامل آزمون اسمیرنوف کولموگروف و رگرسیون چندگانه استفاده شده و برای رتبه بندی مولفه ها از آزمون فریدمن استفاده کردهایم ، که عامل عدم آگاهی بیشترین تاثیر و عامل نبود پاداش کمترین تاثیر را در بین موانع دارند و از بین راهکارهای انتقال و اشتراک دانش موجود در سازمان فرصت زمانی در اولویت اول و فرهنگ سازمانی مناسب در اولویت آخر قرار دارد. فصل پنجم نتیجه گیری و پیشنهادها 5-1) مقدمه در رابطه با موانع و راهکارهای انتقال و به اشتراک گذاری دانش (تسهیم دانش) در خارج از کشور تحقیقات متعددی انجام شده است، اما در داخل کشور تحقیقات زیادی انجام نشده است . در فصل اول، کلیات پژوهش شامل شرح موضوع و زمینه پژوهش، سؤالاتی که محقق در جستجوي پاسخ به آنهاست، اهداف و سابقه تحقیق ، مورد بررسی قرار گرفته است . فصل دوم بررسی ادبیات موضوع می باشد که در تحقیقات پژوهشگران قبلی مور د بررسی قرار گرفته است . در فصل سوم روش انجام تحقیق، ابزار گردآوري اطلاعات، جامعه آماري و قلمرو زمانی و مکانی تحقیق ارا ئه شده است، در فصل چهارم، تجزیه و تحلیل داده ها ارائه شده است. مطالب این فصل به نتایج و یافته هاي پژوهش، محدودیت هاي تحقیق و پیشنهادات برای سازمان بهزیستی آذربایجان غربی و تحقیقات آتی اختصاص یافته است. 5-2) نتایج و دستاوردهاي حاصل از تحقیق در این بخش نتایج و یافته هاي تحقیق جهت تایید یا رد فرضیه هاي فرعی و اصلی ارائه می گردد. قبل از اعلام نتایج تحقیق به بررسی مقدار میانگین مولفه ها ی موانع و راهکارها درسازمان بهزیستی استان آذربایجان غربی می پردازیم: با توجه به جدول4-3. چنین نتیجه میشود که متغیر کاهش امنیت شغلی دارای میانگین 2.29، متغیر کمبود زمان دارای میانگین 3.39، عامل عدم آگاهی دارای میانگین 3.17 ، عامل کمبود ارتباط و تعامل دارای میانگین 2.46، عامل عدم پاداش دارای میانگین 0.74 ، عامل عدم اعتماد دارای میانگین 4.33، عامل عدم پشتیبانی دارای میانگین 2.19، عامل کمبود زیر ساخت دارای میانگین 2.53 ، عامل عدم منابع کافی دارای میانگین 2.33 و عامل سطح رقابت بالا دارای میانگین 2.79 میباشد. در جدول 4-3. بقیه شاخصهای پراکندگی و مرکزی آورده شده است. با توجه به جدول 4-4. چنین نتیجه میشود که عامل فرهنگ مناسب دارای میانگین 0.27، عامل تنوع عوامل انگیزش دارای میانگین 1.83، عامل ساختار تخت وباز دارای میانگین 3.24، عامل ابلاغ واضح اهداف دارای میانگین 0.46، عامل راهکار مالی دارای میانگین 1.71، عامل فرصت زمانی دارا ی میانگین 2.59، عامل فناوری پیشرفت انتقال دانش دارای میانگین 2.31 و عامل رهبران دانش دارای میانگین 2.47 میباشد. در جدول 4-4 بقیه شاخصهای پراکندگی و مرکزی آورده شده است. 5-3) سوال اصلی 1 چرا کارمندان دانش خود را دراختیار دیگر کارمندان سازمان بهزیستی استان آذربایجان غربی قرار نمی دهند؟ از نظر کارکنان سازمان بهزیستی، عدم آگاهی، کمبود ارتباط و تعامل، نبود پاداش، عدم پشتیبانی از تسهیم دانش، کمبود زیر ساخت و ناکافی بودن منابع عواملی هستند که مانع تسهیم دانش در این سازمان می شوند. 5-3-1) سوالات فرعی 1) آیا انتقال دانش، باعث کاهش امنیت شغلی کارکنان می گردد؟ شرط بررسی ارتباط بین متغیرها، فرض نرمال بودن متغیرها بوده و همچنين طبق نتایج جدول 4-8. آزمون ضريب همبستگي پيرسون نشان مي دهد كه چون مقدار سطح معنی داری آزمون به دست آمده بین موانع انتقال و اشتراک دانش (تسهیم دانش ) و کاهش امنیت شغلی بیشتر از α = 0.05 هستند، رابطه معنی داری بین موانع انتقال دانش (تسهیم دانش ) و کاهش امنیت شغلی وجود ندارد . بعضی ها پيرو این دیدگاه قدیمی اند که معتقد است "دانش و اطلاعات قدرت می آورد" و همين توجيهی است که آنها را وادار به مخفی کردن اطلاعات و دانش خود می کنند و آن را وسيله ای برای پيشرفت شغلی تلقی کرده و تسهيم دانش را عاملی برای تضعيف جایگاه سازمانی، قدرت و جایگاه سازمانی خود می دانند، بسياری از کارکنان به دليل ترس از کاهش امنيت شغلی خود، تسهيم دانش نمی کنند (کشاورزی، 1386). ولی در سازمان بهزیستی استان آذربایجان غربی بیشتر کارکنان بر این عقیده اند، تسهیم دانش نمی تواند، باعث کاهش امنیت شغلی کارکنان گردد. 2) آیا زمان کافی، برای تسهیم دانش بین کارکنان وجود دارد؟ با توجه به اینکه فرض نرمال بودن شرط بررسی ارتباط بین متغیرها بوده و همچنين طبق نتایج جدول 4-9. آزمون ضريب همبستگي پيرسون نشان مي دهد كه چون مقدار سطح معنی داری آزمون به دست آمده بین موانع انتقال و اشتراک دانش (تسهیم دانش) و عامل کمبود زمان بیشتر از α = 0.05 هستند ، رابطه معنی داری بین موانع انتقال و اشتراک دانش (تسهیم دانش) و کمبود زمان وجود ندارد. نبود وقت برای تسهيم دانش، یکی از معمول ترین موانع تسهيم دانش است. این مانع شامل نبود زمان لازم برای تسهيم دانش، و یا نبود زمان برای شناسایی همکارانی که به دانش خاصّی نياز دارند. با وجود اطلاع بسياری از مدیران از منافع تسهيم دانش، به دليل محدودیت های زمانی در این زمينه با مشکل مواجه اند. محدودیت زمانی منجر به اولویت بندی بين تسهيم دانش و سایر فعاليت هایی می شود که کارکنان فکر می کنند، برای آنها مفيدتر است و در نتيجه به جای تسهيم دانش به فعاليت های دیگر می پردازند. در این حالت تسهيم دانش به عنوان یک عامل هزینه نگریسته می شود، چه، تسهيم دانش از فردی به فرد دیگر باشد و چه از شکل دانش پنهان به دانش آشکار باشد (کشاورزی، 1386). از نظر کارکنان اداره ی کل بهزیستی کمبود زمان نمی تواند به عنوان یک مانع بر سر راه انتقال دانش (تسهیم دانش ) قرار گیرد، یعنی اینکه کارکنان وقت کافی برای تسهیم دانش دارند. 3) آیا دارنده دانش، از مفید بودن دانش خود برای دیگران آگاه است؟ با توجه به اینکه فرض نرمال بودن شرط بررسی ارتباط بین متغیرها بوده و همچنين طبق نتایج جدول 4-10. آزمون ضريب همبستگي پيرسون نشان مي دهد كه چون مقدار سطح معنی داری آزمون به دست آمده بین موانع انتقال و اشتراک دانش (تسهیم دانش) و عامل عدم آگاهی کمتر از α = 0.05 هستند ، رابطه معنی داری بین موانع انتقال و اشتراک دانش (تسهیم دانش) و عامل عدم آگاهی وجود دارد كه مقدار اين همبستگی و ارتباط برابر 0.679 بوده كه رابطه بين دو متغير در اين حالت مستقیم می باشد. عامل عدم آگاهی می تواند یکی از موانع تسهیم دانش باشد. غالباَ افراد نمی توانند درک کنند که یک دانش خاص چقدر می تواند برای دیگران مفید باشد . یک فرد ممکن است دانشی داشته باشد که از آن در یک موقعیت خاص بهره ببرد، غافل از این که افراد دیگر در سایر زمان ها و مکان ها ممکن است در سایر موارد مشابه نیز کارا باشد و یا محرکی برای خلاقیت و ابتکار گردد. بسیاری از ابتکارات و پیشرفت ها از برقراری ارتباط بین دانش های مختلف در زمینه ها و سازمان های متفاوت به وجود آمده اند. عدم آگاهی از فواید تسهیم دانش یا عدم آگاهی از میزان مفید بودن دانش کارمند در کار دیگر کارمندان و یا عدم آگاهی از تاثیر دانش و تجربه دیگر کارمندان در کار خود باعث عدم تسهیم دانش در سازمان می شود. 4) ارتباط و تعامل، بین افراد دارنده دانش و افراد نیازمند دانش وجود دارد؟ با توجه به اینکه فرض نرمال بودن شرط بررسی ارتباط بین متغیرها بوده و همچنين طبق نتایج جدول 4-11. آزمون ضريب همبستگي پيرسون نشان مي دهد كه چون مقدار سطح معنی داری آزمون به دست آمده بین موانع انتقال و اشتراک دانش (تسهیم دانش) و کمبود ارتباط و تعاملکمتر از α = 0.05 هستند، رابطه معنی داری بین موانع انتقال و اشتراک دانش (تسهیم دانش) و کمبود ارتباط و تعامل وجود دارد كه مقدار اين همبستگی و ارتباط 0.619 برابر بوده كه رابطه بين دو متغير در اين حالت مستقیم می باشد. کی پی ام جی (2000) یک تحقیق پیمایشی در بیش از 400 سازمان در ایالات متحده آمریکا و اروپای غربی انجام داد و دریافت که مهمترین دلیل برای شکست ابتکارات مدیریت دانش، ارتباطات ضعیف بوده است. از نظر کارکنان عدم وجود ارتباط موثر با کارکنان دیگر باعث می شود که آنان به تسهیم دانش نپردازند، و نظر کارکنان بهزیستی نیز نتایج تحقیق کی پی ام جی را تایید می کند. 5) بین اعضای سازمان، اعتماد وجود دارد؟ با توجه به اینکه فرض نرمال بودن شرط بررسی ارتباط بین متغیرها بوده و همچنين طبق نتایج جدول 4-13. آزمون ضريب همبستگي پيرسون نشان مي دهد كه چون مقدار سطح معنی داری آزمون به دست آمده بین موانع انتقال و اشتراک دانش (تسهیم دانش) و عدم اعتماد بیشتر از α = 0.05 هستند، رابطه معنی داری بین موانع انتقال و اشتراک دانش (تسهیم دانش) و عدم اعتماد وجود ندارد. اندروز و دلاهی (2000) در مطالعه موردی که درباره ی تسهیم دانش میان دانشمندان انجام دادند به این نتیجه رسیدند که اعتماد جهت تسهیم دانش ضروری است( ردمن ، ویلکینسون ، ترجمه سید نقوی و ختایی، 1388). به زعم پیترسن و پاول فلت فرهنگ اعتماد از عناصر مهم برای موفقیت دانش است، این عنصر مخصوصا در توزیع دانش از اهمیت فوق العاده ای برخوردار است. آنها معتقدند که اگر جو اعتماد بر سازمان حاکم نباشد، کارکنان دانش خود را در اختیار دیگران نخواهند گذاشت. داونپورت و پروساک نیز معتقدند که اعتماد، تاثیر مثبتی بر رونق دانش در سازمان دارد. اعتماد باید گسترش یابد تا بازار دانش رونق بگیرد. اعتماد میان فردی خصیصه ای بسیار ضروری در فرهنگ سازمانی است که تصور می شود تاثیری قوی بر تسهیم دانش دارد. داونپورت و پروساك (1998) نيز معتقدند اعتماد تأثيري مثبت بر جريان يافتن دانش در سازمان دارد ( دانشگاه علوم اقتصادی). از نظر کارکنان عدم وجود اعتماد نمی تواند جزء موانع تسهیم دانش باشد و این کارکنان به دیگر همکاران خود در مورد عدم سوء استفاده از دانش انتقالی اعتماد دارند، که این می تواند یک امتیاز برای سازمان در امر تسهیم دانش باشد. 6) سیستم پاداش مناسب، برای ترغیب افراد به انتقال دانش موجود هست؟ با توجه به اینکه فرض نرمال بودن شرط بررسی ارتباط بین متغیرها بوده و همچنين طبق نتایج جدول 4-12. آزمون ضريب همبستگي پيرسون نشان مي دهد كه چون مقدار سطح معنی داری آزمون به دست آمده بین موانع انتقال و اشتراک دانش (تسهیم دانش) و نبود پاداش کمتر از α = 0.05 هستند، رابطه معنی داری بین موانع انتقال و اشتراک دانش (تسهیم دانش) و نبود پاداش وجود دارد كه مقدار اين همبستگی و ارتباط برابر 0.493 بوده كه رابطه بين دو متغير در اين حالت مستقیم می باشد. برخی از کارگران و کارمندان فکر می کنند هنگام به اشتراک گذاری دانش پاداش کار خود را از دست می دهند ، چرا که دانش و تجربه آنها را به اشخاص دیگری انتقال داده می شود که ممکن است باعث افزایش حقوق و پاداش آنها شود(bures.2003) . این بدین معنی است که با وجود یک سیستم پاداش دهی خوب و عادلانه کارکنان با اشتیاق بیشتری به فعالیت های تسهیم دانش می پردازند. 7) مدیران سازمان، از فعالیت های تسهیم دانش حمایت می کنند؟ با توجه به اینکه فرض نرمال بودن شرط بررسی ارتباط بین متغیرها بوده و همچنين طبق نتایج جدول 4-14. آزمون ضريب همبستگي پيرسون نشان مي دهد كه چون مقدار سطح معنی داری آزمون به دست آمده بین موانع انتقال و اشتراک دانش و عدم پشتیبانی از تسهیم دانش کمتر از α = 0.05 هستند ، رابطه معنی داری بین موانع انتقال و اشتراک دانش (تسهیم دانش) و عدم پشتیبانی از تسهیم دانش وجود دارد كه مقدار اين همبستگی و ارتباط برابر 0.773 بوده كه رابطه بين دو متغير در اين حالت مستقیم می باشد. فرهنگ تسهیم دانش یکی از مهمترین عواملی است که باید قبل از هر استراتژی جدیدی در سازمان های دانش محور مورد توجه قرار گیرد. استوارت عنوان می کند تسهیم دانش تنها در صورتی انجام می گیرد که فرهنگ سازمان از آن حمایت کند. هر تغییری باید در جهت فرهنگ سازمان انجام گیرید. منظور از تسهیم دانش اقداماتی است که به منظور انتقال و اشاعه دانش از یک فرد، گروه و یا سازمان به فرد، گروه و یا سازمان دیگر انجام می گیرد( منوریان، عسگری، 1386). از نظر کارکنان عدم حمایت مدیران عالی، فرهنگ سازمانی و فناوری از فعالیت های انتقال و به اشتراک گذاری دانش می تواند یک مانع بر سر راه تسهیم دانش بین اعضای سازمان باشد. 8) زیر ساخت های مورد نیاز، برای به اشتراک گذاری دانش فراهم شده است؟ با توجه به اینکه فرض نرمال بودن شرط بررسی ارتباط بین متغیرها بوده و همچنين طبق نتایج جدول 4-15. آزمون ضريب همبستگي پيرسون نشان مي دهد كه چون مقدار سطح معنی داری آزمون به دست آمده بین موانع انتقال و اشتراک دانش (تسهیم دانش) و کمبود زیر ساخت کمتر از α = 0.05 هستند ، رابطه معنی داری بین موانع انتقال و اشتراک دانش (تسهیم دانش) و کمبود زیر ساخت وجود دارد كه مقدار اين همبستگی و ارتباط برابر 0.520 بوده كه رابطه بين دو متغير در اين حالت مستقیم می باشد. تخصيص نامناسب منابع انسانی یا منابع فرایند مدار مانند پرسنل متخصص، منابع مالی، و فنّاوری اطلاعات و ارتباطات، می تواند بر ایجاد یک محيط اثربخش تسهيم دانش تأثير منفی بگذارد. ایجاد یک زیرساخت مناسب و تهيه منابع کافی برای تسهيل فعاليت های تسهيم دانش در داخل واحد ها و بين واحدهای مختلف سازمان ، پایه و اساس یک برنامه موفق مدیریت دانش می باشد ولی در مقابل ، شکست فعاليت های تسهيم دانش، حتّی قبل از شروع آنها ریشه در نبود زیرساخت اساسی و قابليت های موردنياز برای تسهيم دانش در سازمان دارد (کشاورزی، 1386).کمبود زیرساخت فناوری، ارتباطات، فرهنگ و ساختار می تواند به عنوان یک مانع مهم بر سر راه تسهیم دانش باشد و برای عملی کردن فعالیت های تسهیم دانش در بین کارکنان باید این زیرساخت ها در سازمان ایجاد شود. 9) منابع سازمان، برای ایجاد فرصت های کافی برای تسهیم دانش وجود دارد؟ با توجه به اینکه فرض نرمال بودن شرط بررسی ارتباط بین متغیرها بوده و همچنين طبق نتایج جدول 4-16. آزمون ضريب همبستگي پيرسون نشان مي دهد كه چون مقدار سطح معنی داری آزمون به دست آمده بین موانع انتقال و اشتراک دانش (تسهیم دانش) و ناکافی بودن منابع کمتر از α = 0.05 هستند، رابطه معنی داری بین موانع انتقال و اشتراک دانش (تسهیم دانش) و ناکافی بودن منابع وجود دارد كه مقدار اين همبستگی و ارتباط برابر 0.477 بوده كه رابطه بين دو متغير در اين حالت مستقیم می باشد. از نظر کارکنان این سازمان عدم وجود منابع مالی و انسانی کافی در مورد تسهیم دانش می تواند مانعی برای فعالیت های مربوط به انتقال و به اشتراک گذاری دانش و تجربه در بین کارکنان باشد. 10) سطح رقابت، در سازمان در چه حدی است؟ با توجه به اینکه فرض نرمال بودن شرط بررسی ارتباط بین متغیرها بوده و همچنين طبق نتایج جدول 4-17. آزمون ضريب همبستگي پيرسون نشان مي دهد كه چون مقدار سطح معنی داری آزمون به دست آمده بین موانع انتقال و اشتراک دانش (تسهیم دانش) و سطح رقابت بالا بین کارکنان بیشتر از α = 0.05 هستند ، رابطه معنی داری بین موانع انتقال و اشتراک دانش (تسهیم دانش) و سطح رقابت بالا بین کارکنان وجود ندارد كه مقدار اين همبستگی و ارتباط برابر 0.173 بوده كه رابطه بين دو متغير در اين حالت مستقیم می باشد. یو کی فارم یک شرکت دارویی انگلیسی تخصصی و بزرگ با مکان ها و واحدهای کسب و کار که در سرتاسر انگلستان، اروپا و ایالات متحده آمریکا گسترده شده است، تلاش کرد تا یک برنامه ی تغییر در اواخر دهه ی1990 جهت تشویق به اشتراک گذاری دانش میان وظیفه ای معرفی کند، به طوری که به عنوان راهی جهت بهبود اثربخشی تلاش های تحقیق و توسعه آن پنداشته می شود. به هر حال، موفقیت این پروژه، به دلیل کمبود تمایل کلی میان کارکنان واحدهای وظیفه ای مختلف جهت به اشتراک گذاری دانش با یکدیگر، متوقف شد. بخش قابل توجهی از کارکنان تاحدی تمایلی به شرکت در این پروژه نداشتند. زیرا در سازمان فرهنگ تاریخی از رقابت، میان واحدهای وظیفه ای داشت که باعث شد تا کارکنان یک واحد تمایلی به همکاری با کارکنان بیرون از واحد خودشان نداشته باشند ( ردمن، ویلکینسون، ترجمه سید نقوی و ختایی، 1388). ولی از نظر کارکنان سازمان بهزیستی سطح رقابت بالا بین کارکنان سازمان و واحدهای مختلف سازمان وجود ندارد، بنابراین نمی توان سطح رقابت بالا را جزء موانع تسهیم دانش دراین سازمان به شمار آورد. 5-4) سوال اصلی2 چه راهکارهایی برای انتقال و به اشتراک گذاری دانش و تجارب مدیریتی بین کارکنان درسازمان بهزیستی استان آذربایجان غربی وجود دارد؟ از نظر کارمندان راهکارهای، متنوع ساختن عوامل انگیزش، ساختار سازمانی تخت، ابلاغ واضح اهداف و استراتژی ها، راهکار مالی، فرصت زمانی برای انتقال دانش، فناوری پیشرفته ، رهبران اشتراک دانش و فرهنگ سازمانی مناسب در امر تسهیم دانش موثر هستند. 5-4-1) سوالات فرعی 1) آیا راهکار متنوع ساختن عوامل انگیزش، می تواند به تسهیم دانش کمک کند؟ با توجه به اینکه فرض نرمال بودن شرط بررسی ارتباط بین متغیرها بوده و همچنين طبق نتایج جدول 4-19. آزمون ضريب همبستگي پيرسون نشان مي دهد كه چون مقدار سطح معنی داری آزمون به دست آمده بین راهکاری انتقال و اشتراک دانش (تسهیم دانش) و تنوع عوامل انگیزش کمتر از α=0.05 هستند ، رابطه معنی داری بین راهکاری انتقال و اشتراک دانش (تسهیم دانش) و تنوع عوامل انگیزش وجود دارد كه مقدار اين همبستگی و ارتباط برابر 0.696 بوده كه رابطه بين دو متغير در اين حالت مستقیم می باشد. انواع انگیزش براي افزایش میزان تسهیم دانش در سازمان مورد نیاز می باشد. این انگیزش ها باید تمام مراتب «نیازهاي موسوم به نیازهاي مازلو»را پوشش دهد، که قاعدتاً با تغییر در نوع سازمان متغیر خواهد بود. در شرکت پژوهش و فناوري، پاداش دهی سازمانی از اجزاي تشکیل دهنده حوزه ساختار است. با تقویت مؤلفه هاي مؤثر بر " رفتار تسهیم دانش"، می توان این رفتار را در شرکت افزایش داد ( ابراهیمی، وحیدی، 1388). در سازمان بهزیستی نیز تنوع بخشیدن به عوامل انگیزش می تواند، جزء راهکار ها باشد. 2) ساختار سازمانی تخت، می تواند به جریان تسهیم دانش در سازمان کمک کند؟ با توجه به اینکه فرض نرمال بودن شرط بررسی ارتباط بین متغیرها بوده و همچنين طبق نتایج جدول 4-20. آزمون ضريب همبستگي پيرسون نشان مي دهد كه چون مقدار سطح معنی داری آزمون به دست آمده بین راهکارهای انتقال و اشتراک دانش (تسهیم دانش) و ساختار سازمانی تخت و باز کمتر از α=0.05 هستند ، رابطه معنی داری بین راهکارهای انتقال و اشتراک دانش (تسهیم دانش) و ساختار سازمانی تخت وباز وجود دارد كه مقدار اين همبستگی و ارتباط برابر 0.505 بوده كه رابطه بين دو متغير در اين حالت مستقیم می باشد. به لحاظ ساختاری عدم تمرکز، رسمیت پایین، انعطاف و روانی جریان اطلاع رسانی، انتقال، ذخیره سازی، و کاربست دانش در سازمان پیش بینی کرد ( مهرعلی زاده، عبدی ، 1388). سطح بالایی از بوروکراسی و نوع نهاد اداری اغلب باعث استفاده از روش ها و رویکردهای بدتر برای به اشتراک دانش می شود(Bureš.2003). ساختار سازمانی تخت می تواند همکاری بین کارکنان سازمان و واحد های مختلف را افزایش داده ، که این امر در افزایش فعالیت های انتقال و به اشتراک گذاری دانش و تجربه می تواند موثر باشد. از نظر کارکنان سازمان بهزیستی ساختار سازمانی تخت و باز در امر فعالیت های تسهیم دانش دراین سازمان موثر است. 3) آیا ابلاغ واضح اهداف و استراتژی ها می تواند جزء راهکارهای انتقال دانش در سازمان باشد؟ با توجه به اینکه فرض نرمال بودن شرط بررسی ارتباط بین متغیرها بوده و همچنين طبق نتایج جدول 4-21. آزمون ضريب همبستگي پيرسون نشان مي دهد كه چون مقدار سطح معنی داری آزمون به دست آمده بین راهکارهای انتقال اشتراک دانش (تسهیم دانش) و ابلاغ اهداف واضح کمتر از α=0.05 هستند ، رابطه معنی داری بین راهکارهای انتقال و اشتراک دانش (تسهیم دانش) و ابلاغ اهداف واضح وجود دارد كه مقدار اين همبستگی و ارتباط برابر 0.813 بوده كه رابطه بين دو متغير در اين حالت مستقیم می باشد. شالوده موفقيت يک سازمان در پياده سازي مديريت دانش، هدف مندي آن است. مديريت دانش به دنبال انجام هوشمندانه وظايف، در بستر يک سازمان دانا است. در چنين بستري اصل، اشتراک بيشتر و بيشتر دانش نيست، بلکه محوريت اشتراک دانش، بايد دانش مناسب را در اختيار افراد متناسب قرار دهد. دانشي که به عمل تبديل نگشته و در حيطه يک سازمان کاربري نداشته باشد، براي آن سازمان ارزشي نخواهد داشت. بنابراين بايد بدانيم دانش مناسب کدام است؟ و افراد متناسب کدامند؟( گزنی، 1386). ابلاغ واضح اهداف کلی، اهداف بلند مدت، اهداف کوتاه مدت، خط مشی ها و برنامه ها از دیدگاه کارکنان سازمان بهزیستی می تواند به امر تسهیم دانش موثر کمک کند. 4) راهکار مالی می تواند به تسهیم دانش در سازمان کمک کند؟ با توجه به اینکه فرض نرمال بودن شرط بررسی ارتباط بین متغیرها بوده و همچنين طبق نتایج جدول 4-22. آزمون ضريب همبستگي پيرسون نشان مي دهد كه چون مقدار سطح معنی داری آزمون به دست آمده بین راهکارهای انتقال دانش (تسهیم دانش) و راهکارهای مالی کمتر از α=0.05 هستند، رابطه معنی داری بین راهکارهای انتقال دانش (تسهیم دانش) و راهکارهای مالی وجود دارد كه مقدار اين همبستگی و ارتباط برابر 0.318 بوده كه رابطه بين دو متغير در اين حالت مستقیم می باشد. از نظر کارمندان بهزیستی راهکار پاداش مالی برای کارکنان برای تسهیم دانش و حمایت مالی از فعالیت های تسهیم دانش می تواند باعث افزایش تسهیم دانش در بین کارکنان می شود. 5) آیا کارکنان از فرصت زمانی برای انتقال تجربیات خود استقبال می کنند؟ با توجه به اینکه فرض نرمال بودن شرط بررسی ارتباط بین متغیرها بوده و همچنين طبق نتایج جدول 4-23. آزمون ضريب همبستگي پيرسون نشان مي دهد كه چون مقدار سطح معنی داری آزمون به دست آمده بین راهکارهای انتقال دانش (تسهیم دانش) و فرصت زمانی کمتر از α=0.05 هستند ، رابطه معنی داری بین راهکارهای انتقال دانش (تسهیم دانش) و فرصت زمانی وجود دارد كه مقدار اين همبستگی و ارتباط برابر 0.005 بوده كه رابطه بين دو متغير در اين حالت مستقیم می باشد. بر خلاف سایر تحقیقات که در جاهای مختلف انجام شده است، کارکنان سازمان بهزیستی معتقد هستند که دادن زمان نمی تواند در امر تسهیم دانش موثر و مثبت واقع شود، و با توجه به مشاهدات پژوهشگر نیز کارکنان سازمان وقت کافی برای تسهیم دانش دارند. 6) فناوری پیشرفته می تواند باعث گسترش تسهیم دانش در سازمان شود؟ با توجه به اینکه فرض نرمال بودن شرط بررسی ارتباط بین متغیرها بوده و همچنين طبق نتایج جدول 4-24. آزمون ضريب همبستگي پيرسون نشان مي دهد كه چون مقدار سطح معنی داری آزمون به دست آمده بین راهکارهای انتقال دانش (تسهیم دانش) و فناوری پیشرفته انتقال دانش کمتر از α=0.05 هستند ، رابطه معنی داری بین راهکارهای انتقال دانش (تسهیم دانش) و فناوری پیشرفته انتقال دانش وجود دارد كه مقدار اين همبستگی و ارتباط برابر 0.472 بوده كه رابطه بين دو متغير در اين حالت مستقیم می باشد. فناوری پیشرفته برای انتقال دانش دربین کارکنان، از نظر آنها موثر است. زیر ساخت فناوری پیشرفته، منطبق بودن با نیاز کارکنان، کیفیت فناوری تسهیم دانش و قابلیت دسترسی کارکنان به این فناوری می تواند کارکنان را به فعالیت های تسهیم دانش تشویق کند. 7) آیا فرهنگ سازمانی مناسب، در سازمان ایجاد شده است؟ با توجه به اینکه فرض نرمال بودن شرط بررسی ارتباط بین متغیرها بوده و همچنين طبق نتایج جدول 4-18. آزمون ضريب همبستگي پيرسون نشان مي دهد كه چون مقدار سطح معنی داری آزمون به دست آمده بین راهکارهای انتقال و اشتراک دانش (تسهیم دانش) و فرهنگ سازمانی مناسب کمتر α=0.05 هستند ، رابطه معنی داری بین راهکارهای انتقال و اشتراک دانش (تسهیم دانش) و فرهنگ سازمانی مناسب وجود دارد كه مقدار اين همبستگی و ارتباط برابر 0.704 بوده كه رابطه بين دو متغير در اين حالت معکوس می باشد. قانونی به‌ نام قانون 35 /65 کشف شده است که می‌گوید: برای تزریق هر رفتار جدیدی به سازمان‌ها، 65 درصد انرژی‌ها باید بر فعالیت‌های فرهنگ‌سازی و ترویجی متمرکز باشد، و تنها 35 درصد انرژی‌ها به امور اجرایی مربوط اختصاص یابد (اخگری، 1388).فرهنگ سازمانی مناسب در امر تسهیم دانش که می تواند کارکنان را به فعالیت های انتقال دانش علاقه مند کرده و آنها را به انجام این کار تشویق کند، در سازمان وجود ندارد، بلکه بر عکس فرهنگ سازمانی موجود مخالف تسهیم دانش است و سازمان باید برای انجام بهتر تسهیم دانش فرهنگ سازمان را تغییر دهد. 8)آیا وجود رهبران اشتراک دانش می توانند به تسهیم دانش مناسب در سازمان کمک کند؟ با توجه به اینکه فرض نرمال بودن شرط بررسی ارتباط بین متغیرها بوده و همچنين طبق نتایج جدول 4-25. آزمون ضريب همبستگي پيرسون نشان مي دهد كه چون مقدار سطح معنی داری آزمون به دست آمده بین راهکارهای انتقال دانش (تسهیم دانش) و رهبران اشتراک دانش کمتر از α=0.05 هستند ، رابطه معنی داری بین راهکارهای انتقال دانش (تسهیم دانش) و رهبران اشتراک دانش وجود دارد كه مقدار اين همبستگی و ارتباط برابر 0.688 بوده كه رابطه بين دو متغير در اين حالت مستقیم می باشد. مانند بیشتر برنامه‌ها، پروژه های مدیریت دانش باید از حمایت مدیریت ارشد سود ببرند. انجام مدیریت دانش در یک سازمان مستلزم وجود رهبری آگاه و تاثیرگذار در سازمان است. در چنین سازمان هایی به دانش به عنوان یک منبع با ارزش توجه می‌شود و فعالیت هایی که برای به حداکثر رساندن ارزش این منبع انجام می‌شود، شدیدا مورد توجه است. علی رغم همه صحبت ها درباره نیروی فکری و سرمایه معنوی، تعداد کمی از مدیران ماهیت واقعی سازمان بر مبنای دانش را درک کرده‌اند ( مرادزاده، کریمی و به آذین، 1386). کارمندان سازمان بهزیستی معتقدند که وجود رهبری برای انتقال دانش می تواند به فعالیت های تسهیم دانش را هدایت کند و باعث بهبود آن می شود. 5-5) محدودیت های تحقیق در این تحقیق پژوهش گر با مشکلات متفاوتی مواجه بود که عبارتند از : فقدان آشنایی در زمینه تحقیقات دانشگاهی در سطح کارکنان سازمان بهزیستی همچنین کمبود تحقیقات میدانی انجام شده و کم اهمیت دانستن توجه به امر پژوهش در رابطه با تسهیم دانش. عدم همکاري برخی از کارمندان سازمان بهزیستی استان آذربایجان غربی در تخصیص بخشی از اوقات کاري خود به منظور تکمیل پرسشنامه. عدم تحویل پرسشنامه از سوی بعضی از کارکنان. عدم دقت در تکمیل پرسشنامه. بازه زمانی محدود و کمبود جامعه آماری مورد نیاز براي تحقیقی جامع تر. 5-6) پیشنهادات برای سازمان بهزیستی استان آذربایجان غربی جهت برطرف کردن موانع تسهیم دانش در سازمان بهزیستی پیشنهادات زیر برای سازمان بهزیستی استان آذربایجان غربی ارائه می شود: 1- آگاهی کارکنان را نسبت به تسهیم دانش و مزایای آن افزایش دهند. 2- ارتباطات موثر ، کارا و پایدار را بین کارکنان سازمان برقرار کنند. 3- یک سیستم پاداش دهی مناسب با فعالیت های تسهیم دانش در سازمان به وجود آورند. 4- مدیران ارشد سازمان از فعالیت های تسهیم دانش به طور آشکار حمایت کنند. 5- زیر ساخت مورد نیاز برای تسهیم دانش اعم از زیرساخت فناوری ، ارتباطات ، فرهنگ و ساختار را در سازمان به وجود آورند. 6- منابع مالی و انسانی کافی را به فعالیت های تسهیم دانش اختصاص دهند. راهکار های زیر برای افزایش انتقال و به اشتراک گذاری دانش و تجربه بین کارکنان بهزیستی ارائه می شود : 1- مدیران سازمان باید برای افزایش تسهیم دانش عوامل انگیزشی را متنوع کنند. 2- ساختار سازمان را ساختاری تخت و باز کنند تا فعالیت های تسهیم دانش به راحتی امکان پذبر باشد. 3- اهداف کلی ،اهداف بلند مدت ،اهداف کوتاه مدت ، خط مشی ها و برنامه ها را به روشنی تعریف و تبیین کنند تا کارکنان با آگاهی از این اهداف به تسهیم دانش بپردازند. 4- مدیران سازمان باید راهکار پاداش مالی برای کارکنان برای تسهیم دانش و حمایت مالی از فعالیت های تسهیم دانش را در نظر بگیرند تا کارکنان به دانش خود را در اختیار دیگر کارمندان بگذارند. 5- وجود فناوری پیشرفته برای انتقال دانش و قابلیت دسترسی کارمندان به این فناوری می تواند به بهبود تسهیم دانش در بین کارمندان این سازمان موثر واقع شود. 6- وجود افرادی با عنوان مدیران دانش راهکاری برای افزایش تسهیم دانش در این سازمان است. 7- فرهنگ حاکم بر سازمان باید از فعالیت های تسهیم دانش حمایت کند. 5-7) پیشنهادات برای تحقیقات آتی عوامل متعددي وجود دارند که به عنوان موانع و راهکارهای انتقال و به اشتراک گذاری دانش شناخته شده اند، اما در این تحقیق تنها تاثیرگذاري ده عامل از موانع تسهیم دانش و همچنین هشت عامل از راهکار های مورد بررسی قرار گرفت، به سایر پژوهش گران پیشنهاد می شود تا تاثیرگذاري سایر عوامل موانع و راهکار ها را مورد تحقیق و بررسی قرار دهند. همچنین از آنجایی که تحقیق حاضر در یک سازمان دولتی انجام شده است، از انجام چنین تحقیقی در یک شرکت خصوصی می توان نتایج متفاوتی حاصل نمود که با مطالعه تطبیقی بین نتایج حاصل از سازمان هاي دولتی و شرکت هاي خصوصی به تفاوت هاي موجود پی برد. همچنین به سایر پژوهش گران توصیه می شود در تحقیقات آتی موانع و راهکارهای انتقال و به اشتراک گذاری دانش را در سه سطح فردی، سازمانی و فناوری مورد تحقیق و بررسی قرار دهند. 5-8) خلاصه فصل پنجم در این فصل نتایج حاصل از یافته های کل پژوهش به طور اجمالی مرور گردید و با توجه به نتایج که محقق از کار خود حاصل آورد پیشنهاداتی برای سازمان بهزیستی استان آذربایجان غربی و سایر سازمان های مشابه و همچنین پیشنهاداتی برای محققان جهت تحقیقات آتی در زمینه های مرتبط با موضوع تحقیق ارائه گردید. منابع و ماخذ منابع فارسی منابع کتب 1) اخوان، پیمان و باقری، روح اله (1389).مدیریت دانش از ایده تا عمل. تهران، انتشارات آتی نگر. 2) الوانی ، سید مهدی (1388). مدیریت عمومی. تهران، نشر نی. 3) برگرن ، برایان (1386). مبانی مدیریت دانش. ترجمه: محمد قهرمانی و سید محمد باقری ، تهران، موسسه تحقیقات و آموزش مدیریت وابسته به وزارت نیرو. 4) پروست ، گیلبرت ، دوب ، استفان و دومهاردت ، کای . مدیریت دانش. ترجمه علی حسینی خواه ،تهران ،انتشارات یسطرون ، 1385. 5) توربان، افرایم (٢٠٠٦). فناوری اطلاعات در مدیریت. ترجمه: حمیدرضا ریاحی، انتشارات دانشگاه پیام نور. 6) حافظ‌نيا، محمدرضا(1380). مقدمه‌اي بر روش تحقيق در علوم انساني. تهران، سازمان مطالعات و تدوين كتب دانشگاه‌ها، انتشارات سمت. 7) خاکی، غلام رضا (1389). روش تحقیق با رویکردی به پایان نامه نویسی. تهران ،انتشارات بازتاب. 8) دلاور، علی (1379). روش تحقيق در روانشناسي و علوم تربيتي. تهران، نشر ويرايش. 9) رابینز، استیفن (1386). مبانی رفتار سازمانی. ترجمه: علی پارساییان و سید محمد اعرابی ، تهران، دفتر پژوهش های فرهنگی. 10) ردمن، تام و ویلکینسون، آدریان (1388). مدیریت منابع انسانی پیشرفته. ترجمه: میر علی سید نقوی و امیر ختایی، تهران، انتشارات مهکامه. 11) سليمي، قربانعلی (1376). روش تحقيق در آموزش و پرورش. تهران،‌ انتشارات گويا. 12) سنجری،احمد رضا (1388). روش های تحقیق در مدیریت. تهران. انتشارات عابد. 13) صالحی صدقیانی، جمشید و ابراهیمی، ایرج (1388).تحلیل آماری پیشرفته. تهران، نشر هستان. 14) لاودن،کنث سی ولاودن،جین پی . سیستم های اطلاعات مدیریت. ترجمه: حبیب رودساز ، سینا محمدنبی و امیرحسین به(1388).انتشارات دانشگاه علامه طباطبایی. 15) مومنی، منصور (1387). تحلیل های آماری با استفاده ازspss. تهران، انتشارات کتاب نو. 16) مهر علی زاده، یدالله و عبدی، محمد رضا (1388). نظام مدیریت دانش تجربه ی سازمان امور مالیاتی کشور. اهواز، انتشارات دانشگاه شهید چمران اهواز. 17) هومن، حيدرعلي (1378). پايه‌هاي پژوهش در علوم رفتاري. تهران. انتشارات سلسله. منابع مقالات 1) ابراهیمی ، مریم و وحیدی ، آرش (1388). مدیریت دانش و تسهیم دانش در پژوهش و فناوری پتروشیمی. کنفرانس آموزش مهندسی در 1404، تهران، دانشگاه تهران، فرهنگستان علوم. 2) ابزاری، مهدی، شائمی، علی، طالبی،هوشنگ و عبدالمنافی، سعید(1390). بررسی شکاف بین وضع موجود و مطلوب مدیریت دانش در صنعت خودروی ایران. مجله مدیریت دولتی، دوره 3، شماره 6. 3) اکبری، منیژه و طهماسبی آشتیانی، مجتبی(1386). مجريان مديريت دانش در سازمان هاي پيشرو. ماهنامه تدبیر ، شماره 183. 4) اقبال سرابی، مهدی و اسماعیلی (1386). ((تجربه طرح جامع مدیریت دانش در شرکت آب و فاضلاب خراسان رضوی)) ،اولین کنفرانس ملی مدیریت دانش،تهران : مرکز همایش های بین المللی رازی. 5) اقتداریان ، عبدالحمید(1388). مدیریت ارشد و میانی سازمان تا چه حدی با بحث مربوط به مدیریت دانش در گیر می باشند؟دومین کنفرانس ملی مدیریت دانش، سالن همايش هاي بين المللي رازي، تهران. 6) تام ، نوبرت (1388).مدیریت دانش چیست؟ ترجمه: غزال بهلولی، نشريه دانشمند، شماره 548 . 7) خاتميان‌فر،‌ پريسا و پريرخ،‌ مهري(1386). بررسي وضعيت و بسترهاي به اشتراك گذاري دانش در سازمان كتابخانه هاي آستان قدس رضوي، در انطباق با الگوي نوناكا وتاكه اوچي. فصلنامه كتابداري و اطلاع‌رساني. 8) دعایی، حبیب الله و دهقانی سانیچ، جلال(1389). تحلیل شکاف استراتژیک ابعاد مدیریت دانش. مطالعات مدیریت راهبردی، شماره 1. 9) رفعتی شال دهی، حسن، حسنوی، رضا، به آذین، فرید و بنی طباء، علیرضا (1387). بررسی الگوی مدیریت دانش در یک مرکز تحقیقاتی نظامی. طب نظامی، شماره 10. 10) زنجیر چی ، سید محمود و ربانی ، مژده . رویکردی به دانش آفرینی. ماهنامه تدبیر ، سال هفدهم ، شماره 175، 1385. 11) شفیع زاده ، حمید(1386). مدیرت دانش، نظریه ها، فناوری و رویکردها. فصلنامه رشد فناوري، شماره 13 ، جهرم. 12) غلاميان ، محمدرضا ، خواجه افضلي ، مريم و ابراهيمي ، بابک (1385). مديريت دانش در ارتباط با مشتري. ماهنامه تدبير ، شماره 178. 13) فروهي، مهشيد (1384). ابعاد ساختاري در سازمان هاي دانش محور. ماهنامه تدبیر، شماره 161. 14) گزنی، علی (1386). فرايند تعيين راهبرد دانش سازماني در نظام هاي مديريت دانائي. اولین کنفرانس ملی مدیریت دانش، تهران، مرکز همایش های بین المللی رازی. 15) گزنی، علی (1386). توسعه نظام مدیریت دانش در زیمنس. اولین کنفرانس ملی مدیریت دانش، تهران، مرکز همایش های بین المللی رازی. 16) کشاورزی، علی حسین (1386). موانع تسهیل کننده های مدیریت دانش در سازمان ها. اولین کنفرانس ملی مدیریت دانش، تهران، مرکز همایش های بین المللی رازی. 17) کرمی، مهران و مبصری، علی(1387). مدیریت دانش و ابزارهای آن «مطالعه موردی». ماهنامه تدبیر، شماره 193. 18) مرادزاده ، محمد ، کریمی ، بنیامین و به آذین ، فرید (1386). ده عامل موفقیت مدیریت دانش در سازمان‌ها. ماهنامه تدبیر، سال هجدهم، شماره 169. 19) فتحيان، محمد، بيگ، ليلا و قوامي فر، عاطفه (1387). نقش مدیریت دانش ضمنی در خلاقیت و نوآوری. ماهنامه تدبیر. 20) منوریان، عباس و عسگری، نادر (1386). ابعاد ساختاری و محتوایی سازمان های دانش محور. اولین کنفرانس ملی مدیریت دانش، تهران. مرکز همایش های بین المللی رازی. 21) مير غفوري، سيد حبيب اله، صادقي آراني، زهرا و صابري، حامد (1387). بررسي و تجزيه و تحليل موانع تسهيم دانش در سازمان هاي دولتي مطالعه موردي:سازمان هاي دولتي استان يزد.ششمين كنفرانس بين المللي مديريت. 22) نادری ، ایمان (1386). مديريت دانش استراتژيك درSMEها ، الگوبرداري از تجربيات موفق بين المللي در تأمين دانش خارجي. اولین کنفرانس ملی مدیریت دانش، تهران، مرکز همایش های بین المللی رازی. 23) نعمتی ، محمدعلی و جمشیدی (1386). بررسی رابطه و تأثیر فرآیند تسهیم دانش و تجربه بر توسعه سرمایه اجتماعی در میان اعضای واحدهای فناور مرکز رشد دانشگاه شهید بهشتی. اولین کنفرانس ملی مدیریت دانش، تهران، مرکز همایش های بین المللی رازی. 24) نوروزیان، میثم (1384). کاربرد مدیریت دانش در بخش دولتی. ماهنامه تدبیر، شماره 156. 25) واعظی، رضا و مسلمی، طیبه (1388). شناسایی عوامل سازمانی موثر بر اجرای مطلوب سیستم مدیریت دانش(مطالعه موردی شرکت همکاران سیستم). مجله مدیریت توسعه و تحول. 26)والمحمدی، چنگیز (1388). تعیین و اولویت بندی عوامل اصلی اجرای موفقیت آمیز مدیریت دانش در سازمان های کوچک و متوسط کشور. فصلنامه مدیریت(مجله پژوهشگر)، سال ششم ، شماره 16. 27) ولي زاده، مجتبي (1386).مديريت دانش و توسعه خوشه های صنعتی. ماهنامه تدبیر، سال هجدهم، شماره 186. 28) یوسفی، سجاد، مرادی، مرتضی و تیشه ورز دائم، محمدکاظم (1389). نقش تعهد سازمانی کارکنان در تسهیم دانش. دوماهنامه توسعه انساني پليس، شماره 30. منابع پایان نامه ها 1) حسن بیگی ، محسن(1389). ارائه مدل عوامل کلیدی موفقیت مدیریت دانش به منظور افزایش خلاقیت و یادگیری سازمانی در شرکت فرودگاه های کشور. پایان نامه کارشناسی ارشد، دانشکده فنی مهندسی دانشگاه پیام نور. منابع الکترونیکی 1) اژدری، علیرضا (1388). مديريت دانش در سازمان هاي دولتي. پایگاه مقالات علمی مدیریت. قابل دسترسی در در تاریخ 9/4/1390. 2) اخگری، کوروش (1388). سیستم مدیریت دانش ضمنی. قابل دسترسی در http://www.payamsara.com در تاریخ 2/3/1390. 3) اسدزاده، آرام و جلالیان، ملیحه(1389). مدیریت دانش. قابل دسترسی در در تاریخ 8/11/1389. 4) اسدی، عبدالله. عوامل تاثیرگذار در انگیزش کارکنان، .1390 قابل دسترسی در .picofile.com 2s http:// در تاریخ 5/4/1390. 5) تاریخچه سازمان بهزیستی. قابل دسترسی در در تاریخ 5/6/1390. 6) تحقیق توصیفی تحقیق پیمایشی و ابزار گردآوری اطلاعات، یکشنبه 7 آذر 1389. قابل دسترسی در http://www.hesabdariarshad.mihanblog.com در تاریخ 25/4/1390. 7) تقی زاده، هوشنگ، سلطانی فسقندیس و مهدی لوی، روح اله (1389). بررسی میزان بکارگیری فرآیند مدیریت دانش در یک سازمان خدماتی. قابل دسترسی در http://www.sid.irدر تاریخ30/2/1390. 8) حدت، عليرضا(1387). تأثير هوش هيجاني برنگرش کارکنان نسبت به تسهيم دانش درشرکت نيروکلراصفهان. قابل دسترسی در http://thesis.ui.ac.irدر تاریخ 2/3/1390. 9) حسین زاده یزدی، محمد علی. تقسیم بندی روش تحقیق در علوم رفتاری. انتشار اینترنت توسط محمد علی حسین زاده در پنجشنبه 8 شهریور1386. قابل دسترسی در در تاریخ 2/3/1390. 10) دانشگاه علوم اقتصادی ، وزارت علوم تحقیقات وفناوری. چرا تسهیم دانش؟ قابل دسترسی در http://.ses.ac.irدر تاریخ 11/11/1389. 11) داستان موفقیت سازمان بهزیستی کشور. قابل دسترسی در http://www.behzisty.irدر تاریخ6/5/1390. 12) دانشگاه علوم اقتصادی، وزارت علوم تحقیقات وفناوری. ضرورت های فرهنگی جهت پیاده سازی مدیریت دانش در سازمان. قابل دسترسی در در تاریخ 11/11/1389. 13) رهبری دانش، ارزش آفرینی دانش در سازمان، شهریور 1385. قابل دسترسی در http://ictarticle.blogfa.com در تاریخ 18/12/1389. 14) رهنورد فرج اله، صدر فاطمه (1388). رابطه ادراك فرهنگ تسهيم دانش كاركنان با عوامل سازماني در دستگاه هاي دولتي. قابل دسترسی در http://www.sid.irدر تاریخ 14/2/1390. 15) روابط عمومي شرکت مخابرات استان چهارمحال و بختياري. مولفه هاي کليدي تسهيم دانش2007. بازیابی شده در 12 مهر 1390. قابل دسترسی در http://system.parsiblog.comدر تاریخ9/3/1390. 16) سهرابی یورتچی، بابک، رئیسی وانانی، ایمان و شفیعا، سپیده (1389). ارائه الگوی کاربردی برای سنجش توانمندی تسهیم دانش«بررسی دانشگاه های دولتی تهران میزان». قابل دسترسی در در تاریخ 9/3/1390. 17) شرکت توزیع نیروی برق تهران. اهداف مدیریت دانش. قابل دسترسی در http://tbtb.co.irدر تاریخ18/2/1390. 18) شركت مشاوران توسعه آينده، گروه مديريت دانش(1385). مدیریت دانش، مفاهیم، تجربه ها و پیاده سازی. تهران. قابل دسترسی در در تاریخ 9/6/1390. 19) عطایی ، مرتضی. فرآیند اجرایی مدیریت دانش در سازمان ها. مجله گسترش صنعت، نوشته شده توسط علیمحمدی 6/5/1389 . قابل دسترسی در http://agahi118.blogfa.comدر تاریخ2/5/1390. 20) فرهنگ مشارکت و مداخله افراد در تصمیم گیری. قابل دسترسی در درتاریخ 1/2/1390. 21) قاسمی، حسین ، غلامی ،نازنین و کریمی ،مجتبی (1389). به اشتراک گذاری دانش، موانع و راهکارها در صنعت نفت. قابل دسترسی در در تاریخ3/3/1390. 22) کرمی، مرتضی و گودرزی، احمد (1382). مدیریت پاداش. ماهنامه تدبیر، نوشته شده توسط وحداني ،دوشنبه 4 بهمن ۱۳۸۹. قابل دسترسی در تاریخ12/1/1390. 23) مجله الکترونیکی ویستا. دانش دارایی بی بدیل. قابل دسترسی در در تاریخ 2/5/1390. 24) مجله الکترونیکی ویستا. مدیریت دانش مفهوم و تاریخچه. قابل دسترسی در تاریخ 2/5/1390. 25)گروه محققان پژوهش گستر، ضریب آلفای کرونباخ. قابل دسترسی در در تاریخ9/5/1390. منابع انگلیسی 1) Allee. Verna(2001). 12 Principles of Knowledge Management. www.comp.dit.ie 2) Bureš ,Vladimír (2003). CULTURAL BARRIERS IN KNOWLEDGE SHARING. http://citeseerx.ist.psu.edu 3) Cummings , Jeffrey (2003). Knowledge Sharing: A Review of the Literature. http://lnweb90.worldbank.org 4) Daniel Z. Levin, Rob Cross, Lisa C. Abrams and Eric L. Lesser(2002). Trust and knowledge sharing: A critical combination. http://www.ibm.com 5) Jacoby Petersen, Nicoline, Poulfelt, Flemming(2002). Knowledge Management in Action: A Study of Knowledge Management in Management Consultancies. http://www.lok.cbs.dk 6) Lock Lee ,Laurence(2000) . Knowledge Sharing Metrics for Large Organisations . http://www.optimice.com.au 7) Holdt Christensen, Peter(2007). Knowledge sharing: moving away from the obsession with bestpractices. http://www.deepdyve.com 8) Megan Lee Endres, Steven P. Endres, Sanjib K. Chowdhury and Intakhab Alam(2007). Tacit knowledge sharing, self-efficacy theory, and application to the OpenSource community . 9) Skapinker. Michael.(2002) Knowledge management. http://www.cipd.co.uk 10) Tobin ,Tom(2001) .Ten Principles for Knowledge Management Success. http://wp.bitpipe.com پیوست ها به نام خدا پرسشنامه پایان نامه کارشناسی ارشد مدیریت دولتی(نیروی انسانی) با عرض سلام و احترام پرسشنامه حاضر در راستاي انجام تحقیق و تدوین پایان نامه کارشناسی ارشد اینجانب تحت عنوان « موانع و راهکارهای انتقال و به اشتراک گذاری تجارب مدیریتی (تسهیم دانش) بین کارکنان اداره کل بهزیستی استان آذربایجان غربی »تهیه گردیده است.از آنجا که ارتقاء کیفی و علمی این پژوهش منوط به نظریات شما عزیز بزرگوار می باشد، لذا پیشاپیش از همکاري جنابعالی جهت بذل توجه در بررسی سوالات و پاسخ دقیق به آنها جهت ادامه این تحقیق تشکر و قدردانی می گردد. در این تحقیق از بین تعداد زیادي موانع و راهکار های تسهیم دانش، ده مانع « کاهش امنیت شغلی، کمبود زمان، عدم آگاهی، کمبود ارتباط و تعامل، عدم اعتماد، نبود پاداش، عدم پشتیبانی از تسهیم دانش، کمبود زیرساخت ساختار سازماني، ناکافی بودن منابع سازمان، سطح رقابت بالا بین کارکنان» انتخاب شده وهمچنین از بین راهکارهای مختلف هشت راهکار« فرهنگ سازمانی مناسب، تنوع عوامل انگیزش، ساختارسازمانی باز و تخت، ابلاغ واضح اهداف،راهکارهای مالی ، فرصت زمانی، فناوری پیشرفته انتقال دانش ، رهبران اشتراک دانش»انتخاب شده اند. «« انتقال و به اشتراک گذاری دانش «تسهیم دانش»: تسهیم دانش فعالیتی است نظام مند به منظور اشتراک گذاری دانش و تجربه میان اعضای یک گروه یا سازمان. در تعریف دیگری تسهیم دانش به تعاملات اجتماعی گفته می شود که شامل تبادل دانش ضمنی و صریح، تجارب و مهارت های کارکنان بین واحدهای سازمانی و یا در کل سازمان می شود. وقتی می گوییم فردی دانش خود را تسهیم می کند به این معنی است که آن فرد، فرد یا افراد دیگری را با استفاده از دانش، بینش و افکار خود راهنمایی می کند تا او را کمک کند موقعیت خود را بهتر ببیند.»» قابل ذکر است که کلیه نظرات و اطلاعات شخصی جنابعالی محرمانه باقی خواهد ماند. مشخصات فر دی: واحد سازمانی: ..................................................... سمت فعلی : مدیریتی غیرمدیریتی رده مدیریتی: مدیر ارشد مدیر میانی مدیر عملیاتی نام سمت:............................................................... آخرین مدرك تحصیلی : .......................................... سابقه کار: .......................................................... با سپاس حسین قاسم زاده دانشجوی کارشناسی ارشد مدیریت دولتی دانشگاه علامه طباطبایی تهران چنانچه موارد دیگري از موانع یا راهکارها نیز پیشنهاد می فرمایید لطفا در زیر بنویسید ...................................................................................................................................................................................................................................................................................................................................................................................................................................................................................................................................................................................................................................................................................... بررسي ويژگيهاي جمعیت شناختی پاسخ دهندگان ( کارکنان ) جدول فراوانی و درصد فروانی سمت پاسخ دهندگان به پرسشنامه جدول 1. فراواني سمت پاسخ دهندگان به پرسشنامه نمودار 1. فراواني استخدام پاسخ دهندگان به پرسشنامه از ميان پاسخدهندگان به پرسشنامه سمت مدیریتی میانه 2.9درصد (2 نفر) ، سمت مدیریتی عملیلتی 2.9درصد (2 نفر ) و سمت غیر دولتی 84.3درصد (59 نفر) میباشد که تعداد بدون جواب به بخش سوالات عمومی قسمت سمت 10.3 درصد(7 نفر) میباشد. جدول فراوانی و درصد فراوانی میزان تحصیلات پاسخ دهندگان پرسشنامه جدول 2. فراواني میزان تحصیلات پاسخ دهندگان به پرسشنامه نمودار2. درصد فراواني میزان تحصیلات پاسخ دهندگان به پرسشنامه از ميان پاسخدهندگان به پرسشنامه میزان تحصیلات دیپلم 8.6درصد (6 نفر) ، لیسانس 71.4 درصد(50نفر ) ، فوق لیسانس 7.1 درصد (5 نفر) و دکتری 4.3درصد (3 نفر) میباشد. که تعداد بدون جواب به بخش سوالات عمومی قسمت تحصیلات 8.5 درصد (6 نفر) میباشد. جدول فراوانی و درصد فراوانی سابقه کار پاسخ دهندگان پرسشنامه جدول 2. فراواني سابقه کار پاسخ دهندگان به پرسشنامه نمودار2. درصد فراواني سابقه کار پاسخ دهندگان به پرسشنامه در ميان سابقه کار پاسخدهندگان به پرسشنامه افراد دارای سابقه کار 5_1 سال 7.1درصد (5 نفر) و 10_6 سال 27.1 درصد(19 نفر)، سابقه کار 15_11 سال 32.9 درصد(23 نفر)، سابقه کار 20_ 16 سال 15.7 درصد (11 نفر) ، سابقه کار 25_21 سال 1.7درصد (1 نفر) و سابقه کار 30_26 سال 8.6درصد (6 نفر) میباشد. که تعداد بدون جواب به بخش سوالات عمومی قسمت تحصیلات 7.1درصد (5 نفر) میباشد. اعتبار پرسشنامه اعتبار پرسشنامه موانع و راهکارهای انتقال و به اشتراک گذاری تجارب مدیریتی ( تسهیم دانش ) بین کار کنان اداره کل بهزیستی استان آذربایجان غربی برابر 0.86 که بیشتر از اعتبار 0.7 می باشد که نشان دهنده اعتبار بالای پرسشنامه برای انجام مراحل بعدی تحقیقات میباشد. جدول زیر بیان کننده میزان اعتبار برای هر سوال پرسشنامه می باشد که هر کدام از سوالات (شماره سوالات پرسشنامه w نشان داده شده ) پرسشنامه میزان اعتبار بالاتر از 0.7 میباشد که اعتبار خوبی است. تحلیل عاملی سوال اول سوال دوم سوال یازدهم سوال دوازده Friedman Test Friedman Test Allameh Tabatabaee University M.A.Thesis Public Administration,Human Resorce Barriers and mechanisms of transfering and sharing management experiences (knowledge sharing) among West Azarbaijan Province Social Welfare Organization staff Supervisor Dr. Habib Roudsaz Advisor Dr. Fattah Sharifzadeh Refree Dr. Vajhollah Ghorbanizadeh By Hossein Ghassemzadeh February 2012 Abstract One of the main objectives of the managers to use knowledge management in organizations is to improve knowledge sharing between individuals in the organization and between organizations and individuals for create competitive advantage. Effective knowledge sharing among organizational members, leading to lower costs in the production of knowledge, and ensure the organization is working on the best methods, and enables the organization to solve its own problems. Due to lack of sufficient experience and rich knowledge management in many organizations, managers during establishment of knowledge management systems in their organizations, should be aware of pitfalls and difficulties in this way. Despite the growing importance of knowledge sharing for being competitive organizations, lack of proper understanding of the barriers and mechanisms, achieving knowledge management goals by the organization, which knowledge sharing is one of the most important, will be difficult. The purpose of this study is that by introducing the nature and importance of knowledge sharing, introduce it shortly as one of the most important aspects of knowledge management in Social Welfare Organization of the West Azarbaijan province, and also provide a management perspective, knowledge sharing barriers and mechanisms knowledge sharing in these organizations .According to research, investigate all the barriers and strategies for knowledge sharing in the organization, it is very difficult and time consuming, the study of various investigations, the number of barriers and strategies for knowledge sharing, 10 factors of the barriers and 8 factors of mechanisms are selected from the guidelines, which are listed in the conceptual model of study. This study is a descriptive-survey. Research tool is the questionnaire, and statistical population are all West Azarbaijan Province Social Welfare Organization staff , which collected data from the target population using inferential statistical methods, such as the Kolmogorov-Smirnov, path analysis multiple regression, and the Friedman test, have been analyzed. The results show that according to opinions of Social Welfare Organization staff , lack of awareness, lack of communication and interaction, no bonus, no support for knowledge sharing, lack of infrastructure, and inadequate resources, are factors that inhibit knowledge sharing in the the Organization. Also, various approaches to motivating factors, the flat organizational structure , clearly communicated goals and strategies, financial strategies, advanced technology, share knowledge leaders, and appropriate organizational culture, help improve the knowledge sharing. Keywords: knowledge management, knowledge sharing, barriers, mechanisms