دانشکده اقتصاد، مديريت و علوم اجتماعي پايان نامه کارشناسي ارشد در رشته مديريت صنعتي کاربرد تئوري سيستم خاکستري در بررسي حوادث ترافيکي جاده اي در استان فارس به وسیله‌ی ليلا مرادي استاد راهنما: دکتر علي محمدي بهمن 1390 به نام خدا اظــهارنامه اینجانب لیلا مرادی (880401) دانشجوی رشته ی مدیریت صنعتی گرایش تولید دانشکده ی اقتصاد، مدیریت و علوم اجتماعی اظهار می کنم که این پایان نامه حاصل پژوهش خودم بوده و در جاهایی که از منابع دیگران استفاده کرده ام، نشانی دقیق و مشخصات کامل آن را نوشته ام. هم چنین اظهار می کنم که تحقیق و موضوع پایان نامه ام تکراری نیست و تعهد می نمایم که بدون مجوز دانشگاه دستاوردهای آن را منتشر ننموده و یا در اختیار غیر قرار ندهم. کلیه حقوق این اثر مطابق با آیین نامه مالکیت فردی و معنوی متعلق به دانشگاه شیراز است. نام و نام خانوادگی:لیلا مرادی تاریخ و امضا: 10/11 /1390 تقديم به کوه استوار پشتيباني پدرم چشمه زلال مهرباني مادرم و همراه بي بديل راه زندگي همسرم سپاسگزاری سپاس بي کران پروردگار يکتا را که هستي مان بخشيد و به طريق علم و دانش رهنمونمان شد و به همنشيني رهروان علم و دانش مفتخرمان نمود و خوشه چيني از علم و معرفت را روزيمان ساخت. با سپاس فراوان از جناب آقاي دکتر علي محمدي بزرگ استادي که شکوه بردباري و همتشان خستگي را خسته مي کند. با تقديم صميمانه ترين تقديرها به جناب آقايان دکتر احمد طالب نژاد و دکتر عبدالرضا نداف که صبورانه و دلسوزانه مشاورم بودند. و با تشکر از همه عزيزاني که در اين راه ياريگرم بودند به ويژه همسر عزيزم. چکيده کاربرد تئوري سيستم خاکستري در بررسي حوادث ترافيکي جاده اي در استان فارس به وسیله‌ی ليلا مرادي حوادث ترافيکي جاده اي در ايران ، مساله بسيار مهمي مي باشد که توسعه اقتصادي را محدود و از عوامل اصلي تهديد سلامت و امنيت شهروندان ايراني قلمداد مي شود. آمارها نشان مي دهدکه در استان فارس تعداد كشته هاي ناشي از حوادث رانندگي بيش از ميانگين کشور است، از اين رو مطالعه و بررسي در زمينه اين مساله اجتماعي و تلاش براي کاهش تصادفات و پيامدهاي حاصله از آن در استان فارس ضرورت مي يابد . مطالعات نشان مي دهد که ماهيت حوادث ترافيکي با سيستم هاي خاکستري مطابقت دارد، مساله اصلي در تئوري سيستم خاکستري اين است که با توجه به محدوديت داده ها و از طريق تمرکز بر اطلاعات جزيي يا محدود، ساختار مناسبي را براي يک سيستم ايجاد کند. در اين پژوهش به منظور تجزيه و تحليل حوادث ترافيکي جاده اي در استان فارس از تئوري سيستم خاکستري استفاده شده است. در اين راستا، مهمترين علل حوادث ترافيکي دراستان فارس و نواحي حادثه خيز با استفاده از تئوري سيستم خاکستري شناسايي شد و با استفاده از مدلهاي خاکستري، حوادث ترافيکي در دوره هاي آتي پيش بيني گرديد. نتايج نشان مي دهد که سرعت غير مجاز و انحراف و تجاوز به چپ از مهمترين علل حوادث ترافيکي جاده اي در استان فارس مي باشد، هم چنين محور شيراز- سعادت شهر- آباده، حادثه خيزترين محور و با بيشترين تلفات است. نتايج پيش بيني نشان مي دهد که مدل GM(1,1) در مقايسه با دو مدل خاکستري Verhulst و مدل خاکستري DGM(2,1)، از جهت دقت و صحت پيش بيني مناسب ترين مدل مي باشد از اين رو براي پيش بيني حوادث ترافيکي جاده اي در استان فارس بکار مي رود. واژگان کليدي: تئوري سيستم خاکستري، حوادث ترافيکي جاده اي، مدل خاکستري، استان فارس. فهرست مطالب عنوان صفحه : : چارچوب نظری و پیشینه تحقیق عنوان صفحه روش تحقیق : تجزیه وتحلیل داده‌ها عنوان صفحه نتیجه گیری و پیشنهادات منابع و مآخذ فهرست جدول‌ها عنوان صفحه جدول4-1- رتبه بندي علل تامه حوادث ترافيکي جاده اي با GRA 55 جدول4-2- رتبه بندي علل تامه حوادث ترافيکي جاده اي با GM(1,N) 56 جدول4-3- رتبه بندي محورهاي اصلي عبور و مرور با توجه به ميزان تصادفات با GRA 58 جدول4-4- رتبه بندي محورهاي اصلي عبور و مرور با توجه به ميزان تصادفات با GM(1,N). 58 جدول4-5- رتبه بندي محورهاي اصلي عبور و مرور با توجه به آمار تلفات باGRA 59 جدول4-6- رتبه بندي محورهاي اصلي عبور و مرور با توجه به آمار تلفات با GM(1,N)... 60 جدول4- 7- مدل خاکستري GM(1,1) در پيش بيني حوادث ترافيکي جاده اي61 در استان فارس 62 جدول4-8- مدل خاکستري Verhulst در پيش بيني حوادث ترافيکي جاده اي در استان فارس 64 جدول 4-9- مدل خاکستري DGM(2,1) در پيش بيني حوادث ترافيکي جاده اي در استان فارس 65 جدول4-10 – مقادير مدلها و خطاهاي پيش بيني حوادث ترافيکي جاده اي در استان فارس 65 جدول4-11- نتايج تحليل خطاي MAPE بر اي مدلهاي پيش بيني مختلف جدول4-12- نتايج تحليل خطاي MAD بر اي مدلهاي پيش بيني مختلف 66 جدول4-13- نتايج تحليل خطاي MSE بر اي مدلهاي پيش بيني مختلف 66 جدول4- 14- نتايج مدل خاکستري GM(1,1) در پيش بيني حوادث ترافيکي جاده اي در استان فارس 68 فهرست شکل‌ها عنوان صفحه شکل4-1- منحني پيش بيني خاکستري مدل GM(1,1). 62 شکل4-2- منحني پيش بيني خاکستري مدل Verhulst 63 شکل4-3- منحني پيش بيني خاکستري مدل DGM(2,1). 64 شکل4-4 –مقادير واقعي و مقادير مدلها براي حوادث ترافيکي جاده اي در استان فارس از 1381 تا 1389 67 شکل 4-5- مقادير خطاي نسبي براي سه مدل پيش بيني در سالهاي 1381تا 1389 67 فصل اول مقدمه در مقابل فوايد اقتصادي و رفاهي ناشي از گسترش ارتباطات و سرعت جابه جايي کالا و مسافر، که ناشي از گسترش زندگي ماشيني و افزايش روزافزون ترافيک در سطح شهرها و جاده‏ها بوده است، در سالهاي اخير در بسياري از کشورهاي درحال‏توسعه و از جمله در کشور ما به‏طور فزاينده‏اي، بر شدت تصادفات افزوده شده است. (دهقاني ، 1380: 1). آمارهاي ارائه شده در ايران نشان مي دهد که پس از بيماري هاي قلبي، عروقي، حوادث دومين علت مرگ و مير در همه گروههاي سني و در گروه سني زير 40سال اولين علت مرگ و مير است که شايع ترين آنها حوادث ترافيکي است. (دهقاني،1380: 1) . مطالعات نيز در استان فارس نشان مي دهد که به ترتيب بيماري هاي قلبي و عروقي و حوادث و سوانح که حوادث ترافيکي در راس آن قرار دارد، مهمترين علل مرگ و مير در اين استان به شمار مي رود. همچنين از نظر تعداد سالهاي از دست رفته عمر به ترتيب حوادث ترافيکي و بيماري هاي قلبي از مهمترين علل مرگ و مير هستند به اين دليل که حوادث ترافيکي، سنين پايينتري از جامعه را درگير مي کند. (کديور و همکاران، 1385: 53) از اين رو با توجه فراواني وقوع حوادث ترافيکي و صدمات شديد و کشنده ي ناشي از آنها و تبعات فردي، اجتماعي و اقتصادي چنين صدمات و ناتواني هايي، ايجاد بستر اطلاعاتي مناسب از طريق شناسايي علل اصلي حوادث ترافيکي و پيش بيني ميزان حوادث در آينده، جهت تدوين راهبردهاي پيشگيري و کنترل و در نتيجه کاهش بار آسيب هاي ناشي از اين نوع حوادث در استان فارس ضروري مي نمايد. از سوي ديگر، کاوش در داده هاي مربوط به حوادث نشان مي دهد که ماهيت اغلب اين داده ها با داده هاي خاکستري مطابقت دارد. روش هاي سنتي تجزيه و تحليل مانند روش رگرسيون و ديگر روش هاي آماري نيازمند نمونه هاي بزرگ اطلاعات مي باشند که جمع آوري چنين اطلاعاتي در زمينه حوادث چندان ساده نيست، اما تئوري سيستم خاکستري (چنان که تشريح خواهد شد) نيازمند چنين اطلاعاتي نمي باشد و نقاط ضعف روش هاي سنتي را ندارد و با اطلاعات کم نيز مي تواند همبستگي بين عوامل را تعيين کند.(سنگ و فنگ، 2003 :2471) بنابراين تئوري سيستم خاکستري مي تواند در آشکارسازي الگوهاي پنهان اين داده ها کمک شايان و موثري را ايفا نمايد. هدف از اين مطالعه رتبه بندي علل حوادث ترافيکي دراستان فارس براي شناسايي مهمترين علل به منظور تدوين راهبردهايي براي کاهش بار اين حوادث مي باشد. هم چنين مهمترين مناطق حادثه خيز به منظور تصميم گيري هاي بهتر در آينده جهت بهبود وضعيت جاده ها ،نيز تعيين و رفتار حوادث ترافيکي در دوره هاي آينده با استفاده از مدلهاي خاکستري پيش بيني مي گردد. 1-1-مسئله تحقيق حمل و نقل يکي از ضروريات جوامع کنوني است و ايمني در آن يک ويژگي و ضرورت بنيادي است. اين ويژگي و ضرورت در عرصه حمل و نقل ، چندي است که در کشور ايران به يک مسئله اجتماعي تبديل گرديده است و شرايط آن چنان بحراني گشته که در حال حاضر از جمله عوامل اصلي تهديد سلامت و امنيت شهروندان ايراني قلمداد مي شود. کسب بالاترين رتبه ها در آمار مرگ ومير و تعداد تصادفات در بين کشورهاي جهان و برآوردهاي چشمگير در هدر رفتن منابع اقتصادي در اثر بروز تصادفات جاده اي و ... همه حاکي از آن است که مسئله ايمني در حمل و نقل جاده اي کشور ايران بسيار حاد و بحراني است و از جمله مسائل اجتماعي است که ضرورت پرداختن به آن اجتناب ناپذير است. همه ساله هزاران نفر در تصادفات جان خود را از دست مي دهند. افراد زيادي دچار معلوليت مي شوند و بخش عظيمي از مردم با مصدوميت هاي ناشي از تصادفات مواجه مي شوند. خانواده هاي زيادي نزديکان و بستگان خود را از دست مي دهند. خسارتهاي مالي و آلام روحي و هزينه هاي مستقيم و غير مستقيم ناشي از تصادفات جاده اي در کشور، بسيار زياد مي باشد. با توجه به فراواني وقوع حوادث ترافيکي و صدمات شديد و کشنده ي ناشي از آنها در ايران و با توجه به تبعات فردي، اجتماعي آنها و زيانهاي اقتصادي مستقيم و غير مستقيم که بر فرد، خانواده و در نهايت کل جامعه وارد مي سازد، مطالعه و بررسي در زمينه اين مساله اجتماعي و تلاش براي کاهش تصادفات و کاهش هزينه هاي ناشي از حوادث ترافيکي اعم از آسيب هاي اقتصادي، اجتماعي، خانوادگي، قضايي، رواني و... و پيامدهاي حاصله از آن ضرورت مي يابد. که بدون پژوهش و ريشه يابي علل به وجود آورنده آن ممکن و ميسر نخواهد شد. تئوري سيستم خاکستري براي آناليز مسائل تقريبا پيچيده با نمونه هاي کوچک و اطلاعات ناکامل به کار مي رود و حوادث ترافيکي ويژگي هاي يک سيستم خاکستري را دارند . در واقع حوادث ترافيکي فرايندي پويا مي باشد که به طور مستمر تغيير مي کنند ، تحت تاثير عوامل پيچيده و نامطمئني مانند انسان، وسيله نقليه و محيط روي مي دهند و تصادفي و نامنظم هستند و مي توانند به عنوان يک سيستم خاکستري با اطلاعات شناخته و ناشناخته در نظر گرفته شوند و با استفاده از اين تئوري تحليل گردند. با توجه به مطالب مطرح شده فوق، مساله اصلي اين پژوهش اين است که مهمترين علل حوادث ترافيکي در استان فارس و محورهاي حادثه خيز با استفاده از تئوري سيستم خاکستري شناسايي شود، سپس رفتار آتي اين حوادث پيش بيني گردد تا بتوان با آمادگي بيشتر به استقبال آينده رفت. 1-3- اهميت و ضرورت تحقيق حوادث ترافيکي جاده اي در جامعه ما يکي از خطرات تهديد کننده سلامتي است. سالانه در ايران در اثر حوادث ترافيکي، حدود 23000 نفر کشته و 270 هزار نفر مجروح و مصدوم مي شوند که هزينه هاي فراواني را سبب مي گردد و در بودجه مراقبت هاي بهداشتي تاثير قابل توجه مي گذارد.(پورعلي، 1388: 19). همچنين آمارها نشان مي دهد که در استان فارس تعداد كشته هاي ناشي از حوادث رانندگي بيش از ميانگين كشور است. براي هر يك از قربانيان ، آسيب ديدگان يا معلولان آسيب هاي ترافيكي ، وابستگان زيادي وجود دارند كه از آسيب هاي وارده بر آنان شديداً متاثر مي شوند. بسياري از خانواده ها، آسيب ديدگان يا معلولان به دليل هزينه هاي درماني طولاني مدت مصدوم،‌از دست دادن نان آور خانواده،‌يا پرداخت هزينه هاي سنگين نگهداري از فرد معلول خود، به سمت فقر سوق داده مي شوند و بازماندگان حوادث ترافيكي، خانواده آنان ، دوستان و افراد تحت سرپرستي آنان معمولاً‌ دچار آسيب هاي اجتماعي و روحي رواني مي شوند. با توجه به موارد فوق، بررسي و پيش بيني حوادث ترافيکي و شناسايي مهم ترين علل حوادث و حادثه خيزترين محورهاي عبور و مرور استان فارس به منظور تلاش براي تدوين راهبردهايي عملي و کاربردي جهت پيشگيري و کنترل آنها و هم چنين کاهش هزينه هاي مستقيم و غير مستقيم ناشي از حوادث ترافيکي و تامين و برقراري ايمني تردد وسايل نقليه در محورهاي استان ضرورت مي يابد. بدين منظور در اين پژوهش کوشش مي شود تا حوادث ترافيکي در سطح استان فارس بررسي گردد. 1-4- اهداف تحقيق هدف اصلي اين پژوهش بررسي حوادث ترافيکي جاده اي در استان فارس مي باشد که شامل اهداف زير مي باشد: بررسي و رتبه بندي علل حوادث ترافيکي در استان فارس و شناسايي مهمترين علل ايجاد حوادث ترافيکي با استفاده از تئوري سيستم خاکستري. بررسي محورهاي حادثه خيز استان فارس، اولويت بندي آنها با بکارگيري تئوري سيستم خاکستري و شناسايي محورهاي پر حادثه به منظور انجام اقدامات لازم براي کاهش ميزان حادثه خيز بودن آنها. پيش بيني حوادث ترافيکي با بکارگيري تئوري سيستم خاکستري. 1-5- سوالات تحقيق با توجه به اهداف تحقيق و تعريف مسئله ، سولات پيش روي تحقيق بدين شرح مي باشند: مهمترين علل حوادث ترافيکي دراستان فارس چيست؟ مهمترين محورهاي حادثه خيز دراستان فارس چه مناطقي مي باشند؟ رفتار حوادث ترافيکي در دوره هاي آتي چگونه است؟ 1-6- نوع تحقيق به طور کلي تحقيقات را مي توان به روش هاي مختلفي دسته بندي کرد. نکته اي که بايد به آن توجه کرد اين است که نوع تحقيق بر روش تجزيه و تحليل اثر مي گذارد. تحقيق حاضر از نظر هدف کاربردي مي باشد. هم چنين از لحاظ چگونگي گردآوري اطلاعات مورد نياز طرح تحقيق، از انواع پژوهش هاي توصيفي پس رويدادي است . 1-7-مراحل و روش تحقيق از آنجايي که هدف اصلي پژوهش بررسي حوادث ترافيکي جاده اي در استان فارس مي باشد، از اين رو از روش هاي مختلفي به شرح زير در تحقيق استفاده مي شود: 1-روش تحقيق کتابخانه اي: در اين مرحله از تحقيق با بررسي و بازنگري پژوهش هاي پيشين و تکنيک هاي مختلف در زمينه تجزيه و تحليل حوادث ترافيکي ، چارچوبي براي تجزيه و تحليل حوادث ترافيکي جاده اي در استان فارس ارائه خواهد شد. 2- روش تحقيق ميداني: داده ها و اطلاعات مورد نياز تحقيق از طريق مطالعه و بررسي گزارشات و مستندات سازمان حمل و نقل و پايانه هاي فارس و پليس راه استان جمع آوري و تنظيم گرديد. 3-روش تحقيق تحليلي- رياضي: پس از انجام تحقيقات کتابخانه اي و ميداني، از رويکرد سيستم هاي خاکستري براي بررسي حوادث ترافيکي استفاده مي شود. و با بکارگيري اين تکنيک، علل اصلي حوادث ترافيکي، حادثه خيزترين محورهاي عبور و مرور استان شناسايي مي شود. نهايتا با استفاده از اين تکنيک، حوادث ترافيکي در استان فارس پيش بيني مي گردد. 1-8- جامعه آماري جامعه آماري مورد مطالعه در اين پژوهش استان فارس مي باشد و آمار و داده هاي مربوط به حوادث ترافيکي در اين پژوهش مورد استفاده قرار مي گيرد. 1-9- روش تجزيه و تحليل اطلاعات در پژوهش حاضر به منظور بررسي حوادث ترافيکي جاده اي در استان فارس، از تکنيک تئوري سيستم خاکستري به شرح زير بهره گرفته شده است: به منظور رتبه بندي علل حوادث ترافيکي و شناسايي مهمترين علل تصادفات از دو تکنيک تجزيه و تحليل رابطه خاکستري و مدل خاکستري (1,N) استفاده مي شود. دو مدل GRA و GM(1,N) در شناسايي حادثه خيز ترين محورهاي عبور و مرور بکار گرفته مي شوند. به منظور پيش بيني حوادث ترافيکي نيز عملکرد سه مدل خاکستري(1و1) ، مدل خاکستري Verhulst و مدل DGM(2,1) مقايسه شد. 1-10- ساختار پايان نامه تحقيق پيش رو در قالب پنج فصل ارائه شده است. در فصل اول شماي کلي از تحقيق، يعني اهداف، اهميت و ضرورت تحقيق و روش هاي بکار رفته براي تجزيه و تحليل اطلاعات ذکر شده است. فصل دوم، شرح کاملي از روش مورد استفاده در اين تحقيق را در بر مي گيرد. همچنين خلاصه اي از تحقيقات داخلي و خارجي انجام شده در زمينه حوادث ترافيکي و تئوري سيستم خاکستري، نيز در اين فصل ارائه شده است. در فصل سوم، به شرح مسأله ، نوع تحقيق ، روش هاي جمع آوري اطلاعات و روش هاي مورد استفاده در تجزيه و تحليل داده ها پرداخته شده است. فصل چهارم بررسي و تجزيه و تحليل حوادث ترافيکي جاده اي در استان فارس با استفاده از تکنيک سيستم خاکستري را در برميگيرد. در نهايت فصل پنجم نتيجه پژوهش مورد بررسي و پيشنهادهايي براي تحقيقات آتي ارائه مي گردد. فصل دوم چارچوب نظري و پيشينه تحقيق 2-1- مقدمه بررسي حوادث ترافيکي جاده اي به منظور شناخت علل اصلي حوادث ، شناخت حادثه خيزترين محورها و همچنين پيش بيني حوادث ترافيکي دوره آتي، از اهميت خاصي در برنامه ريزي عملياتي دستگاه هاي مسئول در ايمني حمل و نقل برخوردار است. استفاده از تکنيکهاي تصميم گيري در حوزه حمل و نقل درون شهري و برون شهري، به دليل افزايش سالانه مرگ و مير ناشي از حوادث ترافيکي در کشورهاي درحال توسعه در سالهاي اخير مرسوم شده است. تحقيقاتي که در اين زمينه در سطح کشور انجام شده، کافي و رضايت بخش نمي باشد. تئوري سيستم خاکستري روشي است که براي حل مسائل نامعين با حجم داده هاي کم، نمونه هاي کوچک و يا اطلاعات ناکافي به کار مي رود (جولانگ، 1989 : 1). از مزاياي اين سيستم ، توانايي آن در بررسي مسائل در شرايط عدم اطمينان و با نمونه هاي ساده يا اطلاعات ضعيف است. در واقع ميزان اطلاعات در دسترس، خط تمايز بين خاکستري بودن و خاکستري نبودن است( لين و ليو، 2006: 6). اين تکنيک در زمينه هاي مختلف از جمله کشاورزي، اقتصاد ، بوم شناسي، هوا شناسي، زمين لرزه، ورزش، ترافيک، مديريت، علم رياضي و ... ، به منظور پيش بيني، مدلسازي، کنترل، تصميم گيري و ... به کار مي رود و هدف آن ارائه تئوري ها، تکنيک ها، مفاهيم و ايده هايي براي حل مسائل پيچيده و مبهم است(جولانگ، 1989 :2) . در اين فصل ابتدا به تشريح تئوري سيستم خاکستري پرداخته و سپس همچنين خلاصه اي از تحقيقات داخلي و خارجي انجام شده در زمينه حوادث ترافيکي و تئوري سيستم خاکستري ارائه مي شود. 2-2-تئوري سيستم خاکستري شناخت و درک جهان طبيعي و ساختگي ما، يک فرايند تصاعدي و پيشرفتي مي باشد. تنظيم قوانين طبيعي و ساختگي در يک زمان روي نمي دهد. طبيعت براي ما سفيد(پر از اطلاعات دقيق) نمي باشد، اما از سوي ديگر، سياه (کاملا خالي از اطلاعات) هم نيست بلکه تقريبا خاکستري(ترکيبي از سفيد و سياه) مي باشد. (ديويد، 1994 :2) در حقيقت، سيستم هاي خاکستري بر پايه رنگ موضوعات تحت بررسي نام گذاري شده اند(دباغي و ملک،1389، 63).اگر اطلاعات واضح و شفاف يک سيستم را با رنگ سفيد و اطلاعات کاملا ناشناخته يک سيستم با رنگ سياه تجسم شود، در اين صورت اطلاعات مربوط به بيشتر سيستم هاي موجود در طبيعت اطلاعات سفيد(کاملا شناخته شده)و يا سياه(کاملا ناشناخته) نيستند،بلکه مخلوطي از آن دو يعني به رنگ خاکستري هستند. اين گونه سيستم ها را سيستم هاي خاکستري مي نامند که اصلي ترين مشخصه آنها، کامل نبودن اطلاعات مربوط به آن سيستم است(محمدي و مولايي،1389: 129). حوادث طبيعي ، مسائل مختلف بيشماري را سبب مي شوند. سيستم هاي خاکستري بي شماري مانند سيستم هاي اجتماعي، سيستم هاي محيطي، سيستم هاي اقتصادي و... وجود دارند که براي ضمانت تداوم هستي، بررسي و درک اين سيستم ها ضرورت دارد. هر چند با توجه به اطلاعات علمي و دانش موجود، بايد تجسم پيچيده اين سيستم ها را ساده کنيم که در طي فرايند ساده سازي ما ناچار به حذف برخي از جنبه هاي اطلاعات هستيم. بعد از اين کار، سيستمي داريم که فقط دربرگيرنده استخوان بندي است بدون گوشت و خون. چنين سيستمي بهترين همريختي از سيستم اصلي مي باشد. بنابراين ما تنها اطلاعات جزئي از سيستم ها را مي توانيم کنترل کنيم. به دليل ناکامل بودن اطلاعاتي که از اين سيستم ها استخراج مي گردد، رنگ اين سيستم ها نسبي مي باشد. (ديويد، 1994 :2) در رويارويي با چنين حقايقي در سال 1982 پروفسور دنگ دولانگ از دانشگاه علم و تکنولوژي هيوژانگ ، تئوري سيستم هاي خاکستري را پيشنهاد داد. دنگ در اواخر سال 1960 بر روي پيش بيني و کنترل سيستم هاي اقتصادي و فازي مطالعات فراواني داشت و با سيستم هاي با عدم قطعيت بالا مواجه بود. شاخص هاي اين سيستم ها به سختي با رياضيات فازي و يا آمار و احتمالات توصيف مي شد. براي حل بهينه اين گونه سيستم ها، پروفسور دنگ با چاپ مقاله اي تحت عنوان"مسائل کنترل سيستم هاي خاکستري" در سال 1982، تئوري سيستم هاي خاکستري را معرفي نمود.(ليو و لين ، 2006: 2). اين مقاله، مفاهيم و روش هاي عددي سيستم هايي که فقط بخش جزئي از اطلاعات آنها شناخته شده مي باشد را شامل مي گرديد و سهم بزرگي در مطالعه عميق تئوري سيستم ها داشت.( ديويد، 1994 :2) يک سيستم خاکستري داراي ويژگي هاي مهمي است، اطلاعات ناکامل مهم ترين ويژگي يک سيستم خاکستري مي باشد و نقطه اساسي و آغازين در بررسي سيستم هاي خاکستري است. اطلاعات ناکامل به دليل محدوديت دسترسي به داده ها مي باشد. بنابراين آناليز داده هاي ناکامل در واقع آناليز داده هاي اندک(محدود) مي باشد و مساله اصلي در تئوري سيستم خاکستري اين است که با توجه به محدوديت داده ها و از طريق تمرکز بر اطلاعات جزيي يا محدود، ساختار مناسبي را براي يک سيستم ايجاد کند.(ديويد، 1994 :3) به طور کل، در چهار حالت ممکن است اطلاعات مربوط به يک سيستم ناقص باشد: اطلاعات مربوط به پارامتر هاي سيستم کافي نباشد. اطلاعات مربوط به ساختار سيستم کافي نباشد. اطلاعات مربوط به محدوديت ها کافي نباشد. اطلاعات مربوط به رفتار تغييرات کافي نباشد.(ليو و لين،2006 : 4) ويژگي مهم ديگر سيستم هاي خاکستري عدم نياز به توزيع متعارف مي باشد، در واقع تئوري سيستم خاکستري براي آناليز و بررسي يک سيستم نيازي به مشخص بودن توزيع داده هاي سيستم مورد نظر ندارد. (ديويد، 1995 :3) سيستم هاي خاکستري معايب روش هاي آماري متداول را ندارد و براي پيش بيني رفتار سيستم هاي غير قطعي( داراي عدم اطمينان) مناسب مي باشد. با تلاش زياد محققان، تئوري خاکستري در پژوهش هاي صنعتي، اجتماعي، اقتصادي، ترافيکي و مديريتي به شکل موفقيت آميزي به کار برده شده است(ون،2004: 23) تئوري سيستم خاکستري در زمينه هاي زير به کار مي رود: 1)مولد خاکستري: شامل الف) عمليات ايجاد روابط خاکستري، ب) عمليات مولد انباشتگي، ج) عمليات مولد انباشته معکوس، د) مولد الحاقي. 2)تحليل رابطه خاکستري: اين مدل يک مدل اندازه گيري پيچيده است که اندازه روابط را که در دو سيستم يا بين دو جز در سيستم در زمان تغيير مي کند را تعيين مي کند. 3)مدل خاکستري: اين روش ساختگي(مصنوعي ) براي تبديل معادلات مختلف به معادلات ديفرانسيل به کار مي رود و شامل سه مدل زير مي باشد: مدل GM(1,1) مدل GM(1,N) و مدل GM(0,N) (ون، 2004: 24) در واقع مدلهاي خاکستري به صورت GM(n,h) مي باشندکه يک معادله شبه ديفرانسيل مرتبه n ام با h متغير مي باشند.(ليو ، 2007: 5) 4) پيش بيني خاکستري : که عموما بر اساس مدلهاي خاکستري انجام مي گيرد. 5) کنترل خاکستري: داده ها را براي يافتن روند رفتاري سيستم بکار مي گيرد و سپس آن را با روش پيش بيني ترکيب مي کند تا سيستم کنترل بهينه اي را ايجاد کند. 6)تصميم گيري خاکستري: ساير روش ها را با مدل GM(1,1) تر کيب مي کند تا مسائل تصميم گيري را حل نمايد..(سنگ وهمکاران،2001: 292. ون،2004: 23و24) 2-3- اصول اساسي سيستم خاکستري اصل تفاوت اطلاعاتي:"تفاوت" بر وجود اطلاعات دلالت دارد،اطلاعاتي که هر قسمت از آن نوعي تفاوت را در بر دارد. به طور مثال،وقتي مي گوييم A با B تفاوت دارد،به اين معني مي باشد که اطلاعات خاصي در A وجود دارد که در مورد B صادق نيست. اصل عدم يکتايي:يک راه حل منحصر به فردي،براي حل تمامي مسائل با اطلاعات نا مشخص وجود ندارد. اصل حداقل اطلاعات:يکي از مشخصات منحصر به فرد سيستم خاکستري،توانايي اين سيستم در استفاده بهينه از حداقل اطلاعات مي باشد. اصل پايۀ ادراک: اطلاعات ،پايه و اساس چيزي مي باشند که افراد از واقعيت درک مي کنند.اين اصل چنين بيان مي کند که بدون اطلاعات ،افراد درکي از مسائل اطراف خود نمي توانند داشته باشند.حال اگر اين اطلاعات کامل باشند درک افراد صد در صد ،و اگر کامل نباشد درکي به اصطلاح"خاکستري "خواهند داشت. اصل اولويت اطلاعات جديد: عملکرد اطلاعات جديد برتر از عملکرد اطلاعات قديمي مي باشد. اصل خاکستري بودن مطلق: اين اصل چنين بيان مي دارد که کامل بودن اطلاعات،امري موقتي و نسبي است يا به بياني ديگر، خاکستري بودن اطلاعات امري اجتناب ناپذير و دائمي مي باشد.(ليوو لين،2006:5) 2-4- اعداد خاکستري هر سيستم خاکستري،توسط اعداد خاکستري،معادلات خاکستري ،ماتريس هاي خاکستري و غيره ...تعريف مي گردد که در اين ميان اعداد خاکستري به مثابه اتم ها و سلول هاي اوليه هر سيستم خاکستري مي باشد. اعداد خاکستري، اعدادي مي باشند که مقدار دقيق آن مشخص نيست بلکه فقط بازه اي از مقدار واقعي آن مشخص مي باشد. انواع مختلفي از اعداد خاکستري وجود دارد: اعداد خاکستري با حد پايين: اعداد خاکستري که حد پايين آن مشخص ، اما حد بالاي آن نامشخص است، که به اين شکل نشان داده مي شود: مقدار ،حد پايين عدد خاکستري مي باشد که مقدار ثابتي دارد. بازۀ ،دامنه مقدار عدد خاکستري مي باشد که به آن بازه خاکستري نيز مي گويند. اعداد خاکستري با حد بالا: اعداد خاکستري که فقط حد بالاي آن مشخص مي باشد و به اين شکل نشان داده مي شوند: مقدار حد بالاي عدد خاکستري مي باشد. اعداد خاکستري فاصله اي: اعداد خاکستري که هم داراي حد پايين و هم داراي حد بالا مي باشد و بدين شکل نشان داده مي شوند: اعداد خاکستري پيوسته و گسسته: اعداد خاکستري که تعداد مشخص و يا تعداد قابل شمارشي از مقادير را در يک بازه به خود مي گيرند را اعداد خاکستري گسسته، و آنهايي که مقاديري پيوسته را در يک بازه به خود مي گيرند را اعداد خاکستري پيوسته مي گويند. اعداد سياه و سفيد: زماني که و يا ،يعني زماني که که عدد خاکستري نه داراي حد بالا باشد و نه حد پايين ، و يا زماني که حد بالا و پايين آن ،خود عدد خاکستري باشد،عدد خاکستري را، عدد سياه مي ناميم و عدد خاکستري را، عدد سفيد مي گوييم، زماني که وباشد. اعداد خاکستري ضروري و غير ضروري: اعداد خاکستري ضروري اعدادي مي باشند که نمي توان آنها را به صورت يک عدد سفيد نمايش داد و اعداد خاکستري غير ضروري اعدادي مي باشند که مي توان آنها را به شکل يک عدد سفيد نمايش داد،که اين عدد سفيد توسط اطلاعات مشخص قبلي و يا بوسيله اي ديگر مشخص مي گردد.(ليو و لين ،2006:26) معمولا اعداد خاکستري را نوعي ويژه از اعداد فازي معرفي مي کنند با اين تفاوت که عمليات بر روي آن آسان تر مي باشد. 2-5- عملگرهاي اعداد خاکستري اگر دو عدد خاكستري زير مفروض باشد: و از علامت * به عنوان نماد يك عمليات بين ⊗1 و ⊗2 استفاده شود در آن صورت: است كه ⊗3 نيز يك عدد خاكستري بازه اي خواهد بود. لذا بايد داشته باشيم: و براي هر خواهيم داشت: که در اين صورت جمع، تفريق، ضرب و تقسيم دو عدد خاکستري 1 و 2 و قرينه و معكوس هر عدد خاكستري به صورت زير تعريف مي شود(ليو ، گوو و دانگ ،1999: 5) جمع دو عدد خاكستري: قرينه يك عدد خاكستري: تفريق دو عدد خاكستري: معكوس يك عدد خاكستري: ضرب دو عدد خاكستري: تقسيم دو عدد خاكستري: در ضمن براي مقايسه دو عدد خاكستري از مفهوم درجه امكان خاكستري استفاده مي شود. اگر دو عدد خاکستري باشند درجه امکان خاکستري به شکل زير تعريف مي شود: چهار رابطه بين موقعيت هاي دو عدد خاکستري 1 و 2 متصور است. الف) اگر a=c و b=d باشد، دو عدد خاکستري مساوي هستند و مي توان نوشت: ب) اگر c> b باشد، خواهيم داشت: ج) اگر d<a باشد، خواهيم داشت: د) اگر يك قسمت مشترك در دو عدد خاكستري وجود داشته باشد در اين صورت اگر باشد در اين صورت گفته مي شود که عدد 2 از 1 کوچکتر است و اگرباشد، عدد 2 از 1 بزرگتر است. (ليو، گوو و دانگ ،1999:6) 2-6- سفيد سازي اعداد خاکستري و ميزان خاکستري بودن اعداد نوعي از اعداد خاکستري در نزديکي مقدار پايه اي عدد تغيير مي نمايند.اين نوع اعداد خاکستري را مي توان به راحتي تبديل به اعداد سفيد نمود، زيرا مي توانيم از عدد پايه به عنوان مقدار اصلي سفيد سازي شده استفاده نماييم.عدد خاکستري با مقدار پايه اي α به شکل زير نمايش داده مي شود: متغيير نوسانات مي باشد و مقدار سفيد سازي شده عدد خاکستري برابر با مي باشد. براي اعداد خاکستري فاصله اي ،از رابطۀ زير جهت سفيد سازي استفاده مي نماييم: تعريف اول: سفيد سازي را سفيد سازي با وزن يکسان مي گويند. تعريف دوم: در صورتي که در سفيدسازي با وزن يکسان مقدار باشد،سفيدسازي را سفيدسازي ميانگين با وزن يکسان مي ناميم. تعريف سوم: فرض کنيد در سفيد سازي اعداد خاکستري فاصله اي وداشته باشيم: و آنگاه در صورتي که باشد مي گوييم اعداد خاکستري متقارن و در صورتي که باشد اين اعداد را نامتقارن مي ناميم. تعريف چهارم: توابع پيوسته همراه با نقطۀ شروع و پايان ثابت و افزايشي از چپ و کاهشي از راست را توابع وزني معمولي سفيد سازي مي گويند که به شکل زير نمايش داده مي شود: که در آن تابع L را تابع افزايشي چپ و R را تابع افزايشي راست ، بازۀ [b₁, b₂] را ناحيه رأسي ،α₁ را نقطۀ شروع ، ₂α را نقطه پايان و b₁ وb₂ را نقاط عطف مي نامند. تعريف پنجم: اگرf را تابع وزن معمولي سفيد سازي بناميم : آنگاه تابع معکوس fمي باشد. تعريف ششم:با توجه به تابع وزني سفيد سازي معمولي، تابع زير: درجه خاکستري بودن اعداد را نشان مي دهد.اصطلاح مجموع دو قسمت را نشان مي دهد. قسمت اول تأثير اندازۀ ناحيه رأسي را بر ميزان خاکستري بودن و قسمت دوم تأثير اين نواحي بر خاکستري بودن اعداد با توابع L و R را نشان مي دهد.به طور کل ناحيه رأسي بزرگتر و ناحيه رأسي بزرگتر با توابع L و R ، بزرگتري را به ما خواهد داد. زماني که آنگاه مقدار برابر با خواهد شد، بنابراين تابع سفيدسازي يک خط افقي خواهد شد و زماني که مقدار پايه اي عدد خاکستري ، برابر با b=b₁=b₂ خواهد شد. وزماني که باشد،آنگاه عدد خاکستري يک عدد سفيد محسوب مي شود.(ليو ولين ،2006:30) 2-7- مدل کردن سيستم هاي خاکستري جهت مدل کردن سيستم هاي خاکستري 5 گام بايستي برداشته شود: گام اول: تفکرات و ادراکات شکل بندي شود.از طريق آناليز هاي اوليه مي توان مسير،هدف و جهت تحقيق را مشخص نمود و پس از آن اين نتايج را به شکل زباني بيان کرد.اين مرحله را مدل بندي زباني مي نامند. گام دوم: فاکتور ها و روابط بين فاکتورهاي موجود در مدل زباني جهت شناخت روابط علت و معلولي موجود در سيستم بررسي شود. سپس دياگرامي جهت نمايش روابط علي کشيده شود. در اين دياگرام هر رابطه علت و معلولي يک بند را شکل مي دهد و هر سيستم متشکل از تعداد بسياري از اين گونه بند ها مي باشد. برخي اوقات ممکن است يک مقدار علت يک بند و معلول بندي ديگر باشد. زماني که تمامي بندها به هم متصل شدند، دياگرام بدست آمده را مدل بندي شبکه مي ناميم. گام سوم:روابط علي بين هر بند به طور کمي هر چند در سطح پايين، مورد بررسي قرار گيرد. اين مرحله را مدل بندي کمي مي ناميم. گام چهارم:داده هاي ورودي و خروجي مربوط به هر بند جهت تشکيل يک سيستم پوياي خاکستري ،جمع آوري مي گردد. اين مرحله را مدل بندي پويا مي ناميم. در اين مرحله روابط کمي موجود بين بندهاي مدل و يا قوانين حاکم در انتقال از ورودي ها به خروجي ها به طور کامل، آشکار مي گردد. اين مرحله قسمت اصلي تحليل سيستم و بهينه سازي آن مي باشد. گام پنجم: مدل بدست آمده در گام چهارم به طور سيستمي مورد بررسي قرار گيرد. از اين طريق مي توان مدل پوياي مرحله چهارم را بهبود بخشيد. اين مرحله را مدل بندي مطلوب مي نامند. نظرات اصلي در مورد مدل کردن سيستم هاي خاکستري را مي توان به صورت زير خلاصه نمود: تحليل کيفي پيش نياز مدل سازي مي باشد. مدل سازي کمي شکل ويژه يا به عبارتي تخصصي شدۀ تحليل کيفي مي باشد. تحليل کيفي و کمي جهت تکميل يکديگر با هم ترکيب مي گردند. روشن ساختن فاکتورهاي سيستم،روابط بين فاکتورهاو روابط بين فاکتورها و سيستم، به عنوان مراکز اصلي تحقيق در مورد سيستم شناخته مي شوند. تحليل در مورد فاکتورهاي سيستم نبايستي ثابت باشد بلکه بايد تمامي تغيييرات در زمان و مکان را،وارد تحليل خود کند. به عبارتي تحقيق در مورد سيستم بايد پويا باشد. تمامي روابط بين فاکتورهاي سيستم و يا روابط بين فاکتورها و سيستم، نسبي مي باشند. جهت تعميم مدل هاي مؤثر و نتايج موفق به ساير علوم از جمله علوم اجتماعي، اقتصادي، کشاورزي و ....بايستي مدل سازي سيستم کنترل شود. از طريق مدل مي توان ويژگي هاي سيستم از جمله قابليت کنترل ،قابليت مشاهده و غيره، را درک نمود. از طريق مدل مي توان وضعيت کنوني سيستم و مشکلات پنهان را تشخيص داد. از طريق مدل بايستي تا آنجا که ممکن است اطلاعات مختلف را استخراج نمود.اطلاعاتي مانند اين که آيا تغييرات سيستم دائمي مي باشد و يا موقت، و اگر دائمي است آيا به طور يکنواخت تغيير مي کند يا به شکل نوساني و در صورت محدود و موقتي بودن تغييرات ،آيا آيا اين تغييرات يکنواخت است و يا موجي شکل. انواع مختلف داده که در ساخت مدل استفاده مي شود شامل: داده هاي مربوط به آزمايشات علمي ، داده هاي تجربي ، داده هاي توليدي و داده هاي تصميم گيري. داد هاي اصلي در مدل سازي خاکستري سر هاي توليدي مي باشند. جهت ايجاد سري نسبتا هموار مي توان از مدل ديفرانسيلGM استفاده نمود.از طريق توليد تجمعي تسري مي توان سري نسبتا هموار ايجاد نمود. دقت مدل را مي توان از طريق روشهاي مختلف ايجاد توالي خاکستري،انتخاب مقادير داده وتشخيص و يا تعديل سري ها بهبود بخشيد. سيستم هاي خاکستري از سه روش زير جهت برآورد دقت مدل استفاده مي نمايند: بررسي باقيمانده. بين مقادير مدل و مقاديري که در عمل جمع آوري گرديده است،بررسي نقطه به نقطه انجام مي گيرد. بررسي ميزان تصادفي بودن.اين بررسي از طريق مقايسۀ بين نمودار مقادير مدل و نمودار توالي هايي که مدل بر اساس آن ساخته شده است ،شکل مي گيرد. بررسي توزيع باقي مانده.اين بررسي با استفاده از ويژگي هاي آماري توزيع باقي مانده صورت مي گيرد.(ليو و لين،2006:194) 2-8- مدل هاي خاکستري مدل هاي خاکستري مي توانند خروجي هاي آينده يک سيستم را با دقت بالا و بدون نياز به شناخت مدل رياضي سيستم واقعي، پيش بيني کنند. به طور کلي، در تئوري سيستم خاکستري GM(n,m) يک مدل خاکستري است که n درجه معادله ديفرانسيل و m تعداد متغيرها مي باشد. (کاياکان و کايناک،2006 : 1) 2-8-1- مدل خاکستريGM(1,1) مدل GM(1,1) که يک مدل خاکستري تک متغيره از مرتبه اول مي باشد، پرکاربردترين مدل خاکستري است و به طور گسترده در زمينه هاي مختلف به کار گرفته مي شود. وظيفه مهم در تئوري سيستم خاکستري، کشف قانون واقعي حاکم بر داده هاي در دسترس(آشکار نمودن الکوي نظم پنهاني موجود در توسعه سيستم) مي باشد که اين فرايند مولد سري خاکستري ناميده مي شود. براي اين منظور داده هاي اوليه به دست آمده از سيستم براي شکل گيري مدل خاکستريGM(1,1) به عنوان ورودي هاي عمليات مولد انباشته استفاده مي شوند. سپس معادله ديفرانسيل مدل GM(1,1) براي به دست آوردن مقدار پيش بيني شده ورودي هاي اوليه سيستم به کار مي رود که براي اين منظور يک عمليات مولد انباشته معکوس بايد بکار گرفته شود. (کاياکان و کايناک،2006 :1) اگر x(0) سري اصلي باشد: X (1) به عنوان سري AGO به صورت زير تعريف مي شود: (سنگ، لين و فنگ، 2003: 2474) مراحل تجزيه و تحليل GM(1,1): بيان اساسي درAGO به صورت زير: که با در نظر گرفتن r زمان انباشته داريم: که با r زمان انباشته ، r-AGO ناميده مي شود ، که در اين مطالعه 1-AGO استفاده مي گردد. اگر براي x1 : (1) فرمول (1) مدل GM(1,1) مي باشد، متغير a ، ضريب توسعه، متغير u داده خاکستري کنترل مولد داخلي ناميده مي شود. متغير به صورت زير تعريف مي شود: اينجا ضريبي است که بايد محاسبه شود. (2) با مقايسه يک ميليونيم ثانيه با يک سال، ما مي‌توانيم در نظر بگيريم که t برابر يک ميليونيم ثانيه تقريبا مساوي با صفر در نظر گرفته مي شود. با اين فرض، داريم: با توجه به اينکه سيستم به طور مستمر و به کندي تغيير مي کند، وقتي t خيلي کوچک است ، داريم: بنابراين GM(1,1) به صورت زير مي باشد: وقتي که K=1 باشد: و که اگر بدانيم : يعني همان: که در فرم ماتريسي به صورت زير بيان مي شود: (3) اگر BT را از طرف چپ در رابطه ضرب کنيم داريم: بنابراين ما مي توانيم پارامترهاي a و u از مدل GM(1,1) به دست آوريم. با حل رابطه (3) داريم: با فرض اينکه x1(0)= x0(1) و با قرار دادن ان در رابطه بالا داريم: رابطه بالا تابع پاسخگوي زمان x1(t) از زمان k تا زمان k+1 مي باشد. که وقتي k 2 ، مدل پيش بيني GM(1,1) ناميده مي شود. (تانگ يوان و يو،2007: 438،439 و440) سپس با عمليات مولد انباشته معکوس ، مقدار پيش بيني در زمان k ، مطابق رابطه زير به دست مي آيد: 2-8-2- مدل خاکستري GM(1,N) مدل GM(1,N) يک مدل خاکستري چند متغيره از مرتبه اول مي باشد .تجزيه و تحليل مدل GM(1,N) بر مبناي تئوري خاکستري است و مي تواند براي مطالعه جامع ورودي و خروجي سيستم استفاده شود. بنابراين ارتباط بين عوامل در مدل GM(1,N) مي تواند متفاوت با روابط تجزيه و تحليل خاکستري باشد.(ون،2004: 30) در واقع با استفاده از اين مدل مي توان داده هاي گذشته را تجزيه و تحليل کرده و روابط و قوانين بين داده ها را يافت(تانگ يون و يو، 2007: 438). اين تجزيه و تحليل شامل گام هاي زير است. (ون، 2004: 30). گام اول: تعيين سري هاي اصلي گام دوم: ساختن سري هاي AGO گام سوم: ايجاد معادله استاندارد مدل GM(1,N) هنگامي که: گام پنجم: حل مدل مي توان مدل را به فرم ماتريسي زير نوشت. هدف محاسبه ضرايب a, b2 ,…,bN مي باشد. رتبه بندي بر اساس قدر مطلق ضرايب b به دست آمده از اين مدل انجام مي گيرد. در واقع اين مدل روند توسعه سيستم را پيش بيني و کشف مي کند.(سنگ و همکاران، 2003 : 2470) 2-8-3- مدل خاکستري Verhulst مدل Verhulst اولين بار توسط فرانويس، زيست شناس آلماني معرفي گرديد که در توصيف فرايندهاي افزايشي موثر و کارامد مي باشد.(کاياکان و همکاران، 2010: 1786) براي سري داده هاي زير مدل Verhulst به صورت زير تعريف مي شود: که a ضريب توسعه و b مقدار عمل خاکستري مي باشد. حل پارامترهاي a و u با بکارگيري روش حداقل مجذورات به دست مي آيد.که و و که مقادير پيش بيني از رابطه محاسبه مي شود: (ژو، 2010: 237) 2-8-4- مدل خاکستريDGM(2,1) مدل DGM(2,1) يک مدل پوياي خطي از مرتبه دو مي باشد که با معادلات ديفرانسيل تناسب دارد. فرض شود که سري داده هاي اوليه به صورت زير است: سري جديد X(1) از روش عمليات مولد انباشته محاسبه مي شود. که معادله ديفرانسيل از مرتبه دوم به صورت زير مي باشد. که با توجه به معادله ديفرانسيل مرتبه دوم، داريم بنابراين مقدار پيش بيني سري اوليه با بکارگيري عمليات مولد انباشته معکوس، از رابطه زير محاسبه مي شود(ژو، 2010: 237) 2-9- تحليل رابطه خاکستري در هر سيستم عمومي عوامل متعددي مؤثر هستند كه تأثير متقابل آن ها وضعيت و روند رشد و توسعه سيستم را تعيين مي كنند. اغلب در تجزيه و تحليل سيستم ها تلاش مي شود ،عوامل با اهميت بيشتر شناسايي شوند اما در عمل هميشه در هر سيستم، عوامل ناشناخته و ياكمتر شناخته شده اي نيز وجود دارند. يكي از روش هايي كه براي مواجهه با اين گونه سيستم ها استفاده مي شود. تحليل رابطه خاكستري است كه از اجزاء مهم نظريه سيستم خاكستري به شمار مي رود. ايده اصلي تحليل رابطه خاكستري به عنوان يك روش آناليز كمي، بر اين نكته بنا شده است كه مقدار نزديكي و همبستگي رابطه بين دو عامل مختلف در يك فرآيند پوياي در حال رشد، بايد بر اساس ميزان شباهت منحني هاي آنان سنجيده شود. هر چقدر ميزان اين شباهت بيشتر باشد؛ يعني درجه بالاتري از رابطه بين سري ها وجود دارد و برعكس. (کيو، يانگ و هانگ ، 2008: 81) براي سنجش ميزان اين شباهت از درجه رابطه خاكستري استفاده مي شود. روش مدلسازي تحليل رابطه خاکستري به صورت زير مي باشد: طبق تعريف يک سري از داده ها ، سري مرجع ناميده مي شوند که با X0 نشان داده مي شود. X0=(x0(1), x0(2), …, x0(n)) و Xi سري مقايسه اي مي باشد: Xi=(xi(1), xi(2), …,xi(n)) i= 1,2,3,…,k در اين صورت با فرض (0,1) ضريب رابطه خاکستري و درجه رابطه خاکستري به ترتيب با روابط زير تعريف مي شوند: و در روابط بالا ضريب تمايز ناميده مي شود =0.5)). درجه رابطه خاکستري (x0(k), xi(k)) در نقطه k اغلب به شکل 0i(k) نوشته مي شود.(ليو و لين، 2006: 98و97) 2-10- تعيين ميزان صحت پيش بيني صحت پيش بيني معيار مهمي براي ارزيابي يک تکنيک پيش بيني مي باشد . در اين مطالعه به منظور ارزيابي ميزان صحت و دقت تکنيک هاي پيش بيني سه معيار آماري ميانگين قدر مطلق درصد خطا، ميانگين قدر مطلق مجموع انحرافات و ميانگين مجذور خطاي پيش بيني بکار گرفته مي شود. MAPE يک معيار قابل قبول در اندازه گيري درصد صحت و دقت پيش بيني است، MSE عملکرد کلي يک مدل پيش بيني را اندازه گيري مي کند و MAD نيز معيار اندازه گيري ميانگين خطا براي ساير نقاط مي باشد. اين معيارها به صورت زير تعريف مي شوند: (ژو و همکاران، 2006: 2843) که و به ترتيب مقادير پيش بيني شده و مقادير واقعي را نشان مي دهند. 2-11-حوادث ترافيکي حادثه در فرهنگ لغات به معناي رويداد يا پيشامد مي باشد. براي حادثه تعاريف متعددي ذکر شده است، سازمان جهاني بهداشت حادثه را رويدادي مي داند که از اختيار انسان بيرون است و به ياري نيرويي بيروني که به سرعت عمل مي کند، رخ مي دهد و نتيجه آن زيان بدني و رواني است (يعقوبي، 1379: 1) به طور کلي مي توان اينگونه بيان کرد که حادثه يک واقعه يا رويداد برنامه ريزي نشده و پيش بيني نشده است که در طول زنجيره اي از وقايع برنامه ريزي شده و پيش بيني شده رخ مي دهد و عواقب جاني و مالي جدي در بر دارد(جلوداري ممقاني، 1379: 86). حوادث را در کل ميتوان در چهار گروه طبقه بندي کرد: حوادث ترافيکي، حوادث خانگي، حوادث شغلي، حوادث ورزشي، که حوادث ترافيکي عبارت است از برخورد يک وسيله با يک يا چند وسيله نقليه ديگر، انسان، حيوان يا اشيا که منجر به خسارت مالي يا جاني شده باشد که از جمله دلايل اصلي تهديد سلامت و ايمني عمومي مي باشد.(يرلي و همکاران، 2006: 34-37) ساخت و ابداع اتومبيل مسلما موجب دگرگوني عظيمي در سيستم حمل و نقل شد و سرعت و حجم جابجايي بار و مسافر در شبکه جاده ها را چندين برابر کرد و اين روند رشد تا زمان حاضر، همچنان ادامه داشته است. ورود اتومبيل به سيستم حمل و نقل، لزوم شبکه جاده اي مناسب با طراحي کاملا ايمن و مهندسي را ايجاب کرد. رشد نيازهاي اقتصادي کشورهاي در حال توسعه از جمله ايران، شرايط توسعه سريع ناوگان حمل و نقل جاده اي را به وجود آورده که موجب تنوع تعداد انواع وسايط نقليه موتوري جاده اي شده است. يکي از مخربترين آثار تزايد تعداد وسايط نقليه موتوري جاده اي افزايش تعداد حوادث جاده اي است. اين گونه حوادث موجب زيانهاي جاني و اقتصادي جبران ناپذيري مي شود که کاهش و کنترل آن منوط به برنامه ريزي هاي مناسب و ايجاد تشکيلات متنوع قانونگذاري، تحقيقاتي و نظارتي کارامد است. حمل و نقل بين شهري در کشورهاي در حال توسعه عمدتا حمل و نقل جاده اي است. اين کشورها عموما چندين برابر تعداد طول خط آهن، شبکه جاده اي دارند و وسايط نقليه جاده اي آنها چندين برابر تعداد واگنها و کفي هاي راه آهن آنهاست. توسعه نسبي حمل و نقل جاده يا در اين گونه کشورها به علت نياز بودجه اي پايين به منظور ايجاد تاسيسات زيربنايي است. از تبعات نامناسب شيوه حمل و نقل جاده اي مي توان به مصرف سوخت بسيار زياد، آلودگي محيط زيست و ميزان بالاي تصادفات آن اشاره کرد ولي به سبب مزيتهايي چون سرعت انتقال، انعطاف پذيري و در دسترس بودن سريع آن در تمامي کشورها از جمله کشورهاي توسعه يافته داراي جايگاهي ويژه است. اما در کشورهاي در حال توسعه به علت رشد ناهمگون و نازل ديگر شيوه هاي حمل و نقل با حمل و نقل جاده اي سهم هزينه حمل و نقل در اجزاي هزينه هاي توليدي و خدماتي بالاتر از حد متعارف است. از علتهاي مهمي که آمار تصادفات در اينگونه کشورها را افزايش مي دهد و چه بسا عامل اصلي حوادث در کشورهاي در حال توسعه است، مساله فقدان يا ضعف ديگر روشهاي حمل و نقل (راه آهن، دريايي، هوايي و لوله) در مقابل حمل و نقل جاده اي در اين گونه کشورهاست که موجب مسافرتهاي طولاني و پرتراکم در جاده ها مي شود. ميزان بالاي حوادث ترافيکي جاده اي در کشورهاي مختلف حاکي از حساسيت بسيار زياد اين شيوه ي حمل و نقل است. در کشورهاي توسعه يافته به رغم برنامه ريزي ها و سرمايه گذاري هاي گوناگوني که در جهت کاهش اين گونه تصادفات به عمل آمده، هم اکنون در اکثر اين کشورها بالاترين درصد مرگ و مير و جراحات و ضايعات انساني متعلق به اين بخش است. امروزه منابع انساني در هر کشوري از بالاترين درجات اولويت و اهميت برخوردار است و همه ساله جهان با برنامه ريزي هاي علمي و دقيق توانسته از توانايي هاي بالقوه ي منابع انساني بهتر از پيش بهره گيرد و اگر محاسبه هايي بر حسب ارزش تلف شده ي منابع انساني (صرفا با ديد اقتصادي) صورت گيرد، مطمئنا مقطعي و غير قطعي خواهد بود. اطلاعات موجود حاکي از آن است که در کشورهاي در حال توسعه هزينه حوادث يک درصد توليد ناخالص ملي است، در حالي که با توجه به مطالعات انجام شده، هزينه حوادث در ايران چند درصد از اين مقدار بالاتر است. (باقري، 1374: 102) برآورد سال 1385مربوط به هزينه هاي مستقيم و غيرمستقيم حاصل از حوادث ترافيکي در ايران رقم شش هزار ميليارد تومان را نشان مي دهد که نزديک به 5 درصد توليد ناخالص ملي کشور در آن سال بوده است. (سليمان اختياري و شمس،1388: 253) با توجه به اين درصد مي توان دريافت که ساليانه چه مبالغي هنگفتي بابت حوادث، صرف و تلف مي شود. عوامل موثر در تصادفات جاده اي را به طور کلي مي توان به بخشهاي زير تقسيم کرد: الف) عوامل انساني؛ ب) عوامل وسيله نقليه؛ و پ) عوامل محيطي. الف) عوامل انساني: هرگونه علت تصادفي که قواي دماغي، رواني انسان به طور مستقيم در آن دخيل باشد در اين بخش قرار مي گيرد. برخي تخلفات رانندگي به عنوان عامل انساني، عبارتند از: رعايت نکردن فاصله، رعايت نکردن حق تقدم، نداشتن کنترل کافي، سرعت غير مجاز، سبقت غير مجاز، انحراف به چپ و موارد مشابه ديگر. ب) عوامل وسيله نقليه: عيبهاي وسيله نقليه که باعث بروز حوادث مي شوند. در اين گروه قرار مي گيرند. اين عيبها به شکل نواقص فني وسيله نقليه خود را نشان مي دهند که عبارتند از: سيستم روشنايي، سيستم ترمز، سيستم فرمان، لاستيکهاي فرسوده، فقدان زنجير چرخ و ديگر نواقص فني. به ندرت اتفاق مي افتد که تصادفي فقط داراي يک علت واسط باشد زيرا هر يک از عناصر سه گانه عبور و مرور يعني وسيله، محيط و انسان، مي تواند وضعيتي را ايجاد کند که با ترکيب آن اوضاع و ساير عوامل علت اصلي تصادف شکل گيرد. سهم هر يک از عناصر يادشده در ايجاد تصادف با ديگري تفاوت دارد و به طور کلي مي توان گفت به موجب آمارهاي موجود سهم وسيله نقليه در بروز حوادث که به طور عمده با عنوان نقص فني همراه است اعم از اينکه حادث باشد يا مستمر از سهم راننده و جاده کمتر است. پ) عوامل محيطي: عوامل پيرامون وسيله نقليه و راننده عوامل محيطي را تشکيل مي دهند و نابساماني در هر جزء از عوامل محيطي موجب بروز حوادث خواهد شد. عوامل محيطي به دو بخش کلي، عوامل جاده و عوامل جوي، تقسيم مي شوند. برخي از عوامل مربوط به جاده عبارتند از: اشکالات علايم، باريکي جاده، جاده ناهموار، فقدان گاردريل و خط کشي، لغزندگي جاده و .... عوامل جوي به شکل دگرگوني در وضعيت آب و هواي حاکم بر محيط جاده ها خود را نشان مي دهند که هر يک به تنهايي يا به همراه يکديگر مي توانند اسباب حوادث جاده اي را فراهم سازند. اين گونه عوامل جوي را به شکل زير مي توان طبقه بندي کرد: باران، برف، مه، طوفان، بازتاب نور، طوفان و برف، طوفان و باران، دود و ... .( باقري، 1374: 103) برابر اطلاعات و سوابق موجود از ميان عوامل انساني، وسيله نقليه و محيط، عامل انساني به عنوان اصلي ترين و مؤثرترين آن (حدود 90 تا 95 درصد) در بروز تصادفات نقش داشته است.پيچيدگي هاي رفتاري انسان متاثر از عوامل مختلف و متعدد فرهنگي، آموزشي، اقتصادي، اجتماعي، بهداشتي، رواني و… بر نحوه و چگونگي عملکرد ترافيکي رانندگان، سرنشينان وسايل نقليه و عابران پياده به عنوان کاربران ترافيک اثرگذار بوده و نقش اساسي در شکل دهي رفتار امن ترافيکي و قانون پذيري آنان ايفا مي کند.( وهاب زاده، 1387: 58) 2-12- علل حوادث ترافيکي جاده اي در استان فارس بررسي آمارهاي منتشر شده ايران نشان مي دهد که در ميان عوامل حوادث ترافيکي، عامل انساني در بيش از 90 درصد تصادفات نقش داشته است. از اين رو همانطور که ملاحظه خواهد شد در دسته بندي علتها در استان فارس (همچنين در ايران) ، علل مربوط به وسيله نقليه و علل محيطي منظور نگرديده و تنها علل مربوط به نقش انسان در تصادفات لحاظ شده است. مطابق با گزارشات پليس راه و گزارشات تحليلي سازمان کل حمل و نقل و پايانه هاي استان فارس، عواملي که منجر به ايجاد حوادث ترافيکي جاده اي مي شود، به ده علت تحت عنوان علل تامه تصادفات ، تقسيم مي شوند که عبارتند از : تجاوز از سرعت مقرره، عدم رعايت فاصله طولي، عدم توانايي در کنترل، عدم رعايت حق تقدم، عدم مهارت در رانندگي، تجاوز به چپ ناشي از سبقت، خستگي و خواب آلودگي، انحراف به چپ، عجله و شتاب بي مورد، عدم آشنايي با جاده. 2-13-پيشينه تحقيق در اين قسمت پژوهش هايي که در زمينه حوادث ترافيکي، يا کاربرد تئوري سيستم خاکستري در زمينه حوادث ترافيکي به منظور پيش بيني و رتبه بندي ، صورت گرفته و ساير پژوهش هايي که تئوري سيستم خاکستري را به تنهايي يا در ترکيب با تکنيک هاي تصميم گيري ديگر جهت پيش بيني يا رتبه بندي به کار گرفته اند، بيان مي گردد. 2-13-1- تحقيقات داخلي کاظمي ،مدرس،مهرگان و فروفي اصل(1389)، به توسعه مدل پيش بيني تقاضاي انرژي بخش حمل و نقل در ايران پرداختند.آنها مدل زنجيره ماركوف خاكستري را براي پيش بيني تقاضاي انرژي اين بخش پيشنهاد کردند.آنها نتايج حاصل از پيش بيني با مدل مذكور را با نتايج حاصل از پيش بيني با مدل خاكستري و مدل رگرسيون مورد مقايسه قرار دادند. اين مقايسه نشان ميداد که مدل پيش بيني زنجيره ماركوف خاكستري داراي دقت بالاتري نسبت به مدل هاي پيش بيني خاكستري و رگرسيون مي باشد. در اخر آنها تقاضاي انرژي بخش حمل و نقل در ايران تا سال 1400با استفاده از مدل زنجيره ماركوف خاكستري پيش بيني مي کنند. محمدي و مولايي (1389) براي مواجهه با مسائل تصميم گيري چند معياره در شرايط کمبود اطلاعات ،مدلي مبتني بر تئوري خاکستري ،شامل تحليل رابطه خاکستري و اعداد خاکستري، ارائه داد. او براي وزن دهي معيار ها نيز از آنتروپي شانون استفاده نمود. نهايتا مدل رابطه خاکستري، براي رتبه بندي شرکت هاي سرمايه گذاري تخصصي پذيرفته شده در بورس اوراق بهادار با استفاده از شاخص هاي مالي حل مي گردد و کاربرد توانايي مدل بررسي مي شود. در مطالعه اي احدي و همکاران(1388)، با استفاده از آناليز تلفيقي تصميم گيري چند معياره و شبکه عصبي اقدام به اولويت بندي اصلاح نقاط حادثه خيز در استان گلستان نمودند. در اين مطالعه بيان شده است که براي شناسايي و وزن دهي نقاط حادثه خيز روشهاي متفاوتي مانند تعداد تصادفات، نرخ تصادفات، کنترل کيفيت- نرخ ، تعداد-نرخ و تصادفات همسان وجود دارد که در سازمان راهداري ايران به منظور ارزيابي نقاط حادثه خيز از روش تعداد- شدت تصادفات استفاده مي گردد. در اين مطالعه 7 نقطه حادثه خيز در استان گلستان که بر طبق آمار سازمان راهداري محدوده حادثه خيز شناسايي شده اند بررسي، و اولويت بندي اصلاح اين نقاط با استفاده از تکنيک تلفيقي تصميم گيري چند معياره و شبکه عصبي مشخص شده است. شيخ الاسلامي و باقري خليلي (1388) در مطالعه اي تکنيک ها و روشهاي موجود در آناليز تصادفات را معرفي و ارزيابي نمودند. بر اساس اين تحقيق تکنيک هاي مختلف آناليز تعداد تصادفات به دو گروه شامل روش هاي آماري مانند رگرسيون خطي، رگرسيون لگاريتم طبيعي و رگرسيون لگاريتم خطي (مدل پواسون و مدل دوجمله اي منفي) و روش هاي فرا ابتکاري بر اساس مدل شبکه هاي عصبي طبقه بندي مي شوند. نتايج اين مطالعه نشان مي دهد که زماني که در مدلسازي دقت جوابها مهمتر از درک روابط بين متغيرها باشد مدلهاي شبکه عصبي به خاطر جوابهاي دقيق تر مناسب تر مي باشد اما در مواردي که درک روابط بين متغيرهاي وابسته و مستقل در مدلسازي از اهميت بيشتر برخوردار باشد مدل هاي آماري مانند مدلهاي رگرسيون لگاريتم خطي مناسب تر مي باشد. باقري خليلي و شيخ الاسلامي (1388) پژوهشي در زمينه مدلسازي نقش عامل جاده و محيط در بروز تصادفات آزادراههاي برونشهري با بکارگيري تکنيک شبکه هاي عصبي انجام دادند و تعداد تصادفات آزاد راههاي برون شهري كشور را( به صورت موردي آزاد راه تهران- قم) براساس عوامل تاثيرگذار در بروز تصادفات ترافيكي با استفاده از تكنيك و مدلهاي شبكه هاي عصبي برآورد کردند. پارامترهاي موثردر تصادفات آزاد راهها كه در اين پژوهش در نظر گرفته شده شامل درصد وسايل نقليه، ميانگين سرعت وسايل نقليه، درصد وسايل نقليه غيرسواري و پارامتر فصل(سردوگرم) مي باشد و تعداد تصادفات در ماه به عنوان متغير خروجي مدل مورد محاسبه قرارگرفته است. براي اعتبار سنجي مدل، خروجيهاي مدل شبكه عصبي با خروجي هاي مدل رگرسيون لگاريتم طبيعي مورد ارزيابي قرار گرفته است و مشخص شده است كه مدل شبكه عصبي از كارايي بهتري نسبت به مدل رگرسيون لگاريتم طبيعي برخوردار است. محسني و منصورخاکي(1388) نقش عامل انساني در تصادفات جاده اي کشور را مورد مطالعه قرار دادند. بدين منظور با استفاده از نرم افزار (IHSDM) و معرفي مدل پيش بيني تصادفات، نقش پارامترهاي طرح هندسي و عامل انساني را در محور كرج - چالوس (از محورهاي پرحادثه كشور) مورد بررسي قرار داده و پس از برداشت اطلاعات طرح هندسي مسير مانند (شعاع و طول قوسها، عرض راه و شانه، شيب طولي و عرضي و ريسك خطرپذيري شانه راه، تراكم راههاي دسترسي و ...) مدل و ميزان تصادفات را پيش بيني نموده اند. با بررسي نوع تصادفات و نوع تخلفات رانندگي در اين محور اين نتيجه حاصل گرديد كه سهم زيادي از تصادفات جاده اي كشور ناشي از رانندگي پرخطر رانندگان مي باشد. وهاب زاده(1387) در مقاله اي به بررسي تاثير عامل انساني بر وقوع تصادفات رانندگي آزاد راه کرج – قزوين در سال 84 را پرداخته است. هدف عمده اين مطالعه بررسي ميزان تاثير عامل انساني در وقوع و تحميل هزينه هاي سنگين مستقيم و غير مستقيم ناشي از اين حوادث با هدف تدوين برنامه هاي مؤثر جهت جلوگيري از رشد سوانح ترافيکي و راهکارهاي عملي براي کنترل و کاهش ضايعات ناشي از اين قبيل حوادث در آزادراه يادشده با قابليت تعميم به ساير آزادراه هاي مشابه مي باشدکه جهت دستيابي به اين منظور ديدگاه هاي کارشناسان خبره تصادفات پيرامون ميزان تاثير عوامل مختلف بر علل اصلي وقوع تصادفات ترافيکي مزبور به صورت نظر سنجي اخذ و بررسي شد.بر اين اساس نتايج حاصل از بررسي علت اصلي وقوع تصادفات يادشده نشان داد که تمامي آن ناشي از قصور و تخلف عامل انساني بوده که عدم رعايت فاصله طولي و عدم توجه به جلو به ترتيب با 28 و 25 درصد بيشترين و نقض ماده 4 قانون ايمني راهها و را ه آهن با چهاردرصد کمترين علت اصلي آن را تشکيل مي دهد. عظيمي و فاروقي(1387) در مطالعه اي ديگر ، الگوي توزيع فضايي حوادث ترافيکي و دلايل احتمالي آن در شهر رشت که از بالاترين آمار حوادث رانندگي در کشور برخوردار است را بررسي کرده اند. بدين منظور از آمار حوادث رانندگي درون شهري رشت در سال 1385 استفاده نموده اند. و نتايج اين مطالعه نشان مي دهد که مسير کمربندي و خيابان هاي اصلي منشعب از مرکز شهر در مقايسه با خيابان هاي کوتاه تر و واقع در محدوده بين مرکز و پيرامون شهر مقادير حوادث رانندگي ببيشتري دارند. در عين حال فرم و موقعيت تقاطع ها با ميزان حوادث ترافيکي آنها در رابطه مي باشد و تقاطع هاي به شکل فلکه به ويژه در امتداد مسير کمربندي نسبت به تقاطع هاي چهار راه و يا سه راه در قسمت هاي ديگر شهر حوادث ترافيکي بيشتري دارند. اين درحالي است که تمرکز فعاليت هاي تجاري، خدماتي و اداري مهم در محدوده مرکزي شهر با مقادير بالاي حوادث ترافيکي در خيابان هاي مهم و منشعب از مرکز مرتبط مي باشد. در اين مطالعه به منظور کاهش حوادث ترافيکي توجه به موارد زير را پيشنهاد مي دهد: حذف ترافيک ترانزيت از داخل شهر، تقويت سيستم حمل و نقل عمومي، اصلاح فرم، غيرمسطح کردن تقاطع هاي مهم و بهبود کيفيت معابر موجود به منظور عبور حجم بيشتر ترافيک. در مطالعه اي آيت اللهي و همکاران( 1387) بار سوانح و حوادث ترافيکي در استان خراسان در سال 1384 را محاسبه کردند. نتايج اين مطالعه نشان مي دهد که طي سال 1384 در استان خراسان جنوبي تعداد 7456 سال ناشي از سوانح و حوادث ترافيکي از دست رفته است که تعداد سالهاي از دست رفته ناشي از مرگ زود رس و همراه با ناتواني 28/13 در هزار بوده و بيشترين ميزان تعداد سالهاي از دست رفته ناشي از مرگ زودرس و همراه با ناتواني به ترتيب در گروه هاي سني 30-44 سال، 86/20 در هزار و در گروه سني 15-29 سال، 96/19 در هزار مي باشد. بنابراين بايد به منظور پيشگيري از بروز سوانح و حوادث ترافيکي، به حداقل رساندن صدمات و عوارض ناشي از آنها و ارزيابي نتيجه نهايي اين برنامه ها در سطوح مختلف و بويژه در گروه هاي سني زير 44 سال و مردان ، برنامه هاي مداخلاتي مناسب صورت گيرد. 2-13-2- تحقيقات خارجي ژان لي و جين هوا (2011) در تحقيقي با عنوان "کاربرد مدل خاکستري-مارکوف در پيش بيني حوادث آتش سوزي " از مدل ترکيبي خاکستري- مارکوف براي پيش بيني حوادث آتش سوزي استفاده کردند. پيش بيني حوادث آتش سوزي جز مهمي از فرايند تصميم گيري مديريت حوادث ناشي از آتش سوزي مي باشد. اگرچه حوادث آتش سوزي تحت تاثير عوامل پيچيده اي مانند محيط، آب و هوا و ... مي باشند، داده هاي آماري حوادث آتش سوزي داراي ويژگي هاي تصادفي بودن و نوسان(تغيير) هستند، بنابراين انتخاب يک روش پيش بيني مناسب بسيار مهم مي باشد. اين مقاله يک مدل پيش بيني Grey-Markov را ارائه مي دهد که شامل مدل GM(1,1) و مدل زنجيره مارکوف مي باشد، مدل پيش بيني GM(1,1) به طور کارا براي سري هاي داده با حجم کم به کار مي رود ولي نمي تواند براي سري هاي داده ها با نوسان بالا به کار رود. هر چند مدل پيش بيني زنجيره مارکوف اين امکان را ايجاد مي کند تا مساله ذکر شده بالا را حل کند. بنابراين مدل Grey-Markov داراي مزيت هاي هر دو روش مي باشد که مي تواند نوسانات(تغييرات) تصادفي داده هاي حوادث را کاهش، دقت پيش بيني و حوزه کاربردي مدل خاکستري را افزايش دهد و نهايتا براي پيش بيني حوادث آتش سوزي به کار مي رود که نتايج آناليز خطا نيز يک دقت پيش بيني بالا را نشان مي دهد. ژو(2010) در مطالعه اي با عنوان " کاربرد مدل پيش بيني ترکيبي شبکه عصبي خاکستري براي پيش بيني خطر تلفات وسايل نقليه موتوري" از ترکيب مدل خاکستري و شبکه عصبي براي پيش بيني حوادث ترافيکي استفاده مي کند. وي بيان مي کند که : به اين علت که فاکتورهاي گوناگوني مانند انسان، وسيله نقليه و محيط در ايجاد حوادث ترافيکي نقش دارند، ايجاد يک مدل رياضي مناسب به منظور تحليل و توصيف حوادث ترافيکي دشوار مي باشد. با توجه به پيچيدگي و عدم اطمينان اين عوامل تاثير گذار، مي توان حوادث ترافيکي را به عنوان يک سيستم خاکستري با اطلاعات نيمه شناخته(شناخته و نا شناخته) در نظر گرفت ولي به دليل تاثير گذاري فاکتورهاي گوناگون، صحت پيش بيني مدل خاکستري کاهش مي يابد. در اين مطالعه، محقق به منظور افزايش صحت پيش بيني حوادث ترافيکي، براي اولين بار ترکيب مدل خاکستري با شبکه عصبي مصنوعي را بکار گرفته است. که اين مدل ترکيبي، مزاياي تئوري خاکستري را با توانايي بالاي شبکه عصبي در نگاشت غير خطي، تعميم، خود سازماندهي و خود يادگيري به منظور افزايش صحت و رضايت پيش بيني ادغام نموده است. کياکن ،آلوتاس و کايناک (2010) به مقايسه دقت مدلهاي مختلف خاکستري پرداختند.اين مدلها شامل مدل هاي خاکستري تعديل شده با استفاده سري هاي فوريه ومدل خاکستري Verhulst مي شدند. آنها داده هاي مربوط به نرخ مبادله دلار آمريکا و اروپا را از تاريخ 2005.1.1 تا تاريخ 2007.12.30 جمع آوري نموده و عملکرد مدل ها را با استفاده از اين داده ها مورد بررسي قرار دادند.نتايج بدست آمده نشان مي دادند که مدل تعديل شده خاکستري که از سري فوريه در حوزه زمان استفاده مي کرد،عملکرد بهتري را از نظر دقت از خود نشان مي دهد. در يکي از تحقيقات انجام شده توسط يانلي و همکاران (2010) با عنوان " مدل حوادث ترافيکي جاده اي و کاربرد آن بر اساس اشتباهات خود رانندگان" ، حوادث ترافيکي جاده اي در کشور چين مورد مطالعه و تحليل قرار گرفته است، در اين مطالعه در زمينه علل حوادث ترافيکي بيان شده که: خطاهاي ادراکي( عدم دقت)، عملکردي(بي دقتي، قضاوت نادرست از موقعيت عابران، قضاوت نادرست از شرايط جاده،اشتباه در تعيين سرعت، قضاوت نادرست از فاصله و زمان، تصميم گيري نامناسب) و قضاوتي (عملکرد نامناسب، بي دقتي،اشتباهات عملکردي) راننده مهمترين علل مستقيمي هستند که منجر به حوادث ترافيکي جاده اي مي شوند. و از جمله علل غير مستقيمي که منجر به حوادث ترافيکي جاده اي مي شوند عبارتند از: شخصيت، توانايي توجه، خستگي، استرس، تاثير سن، جنس، گروه خوني، تناسب فيزيکي(شامل وضعيت طبيعي بدن، بيماري)، پيشينه زندگي، مهارت رانندگي، ادراک ناقص، مصرف الکل و بيماري. در تحقيقي ديگر که اکسي و همکاران (2009) در زمينه بکارگيري تحليل رابطه ي خاکستري در بررسي علل اصلي حوادث ترافيکي جاده اي در چين انجام داده اند، بيان شده که حوادث ترافيکي جاده اي تحت تاثير عوامل بسياري هستند که مي توانند به عنوان يک سيستم خاکستري با ويژگي هاي پيچيدگي، اطلاعات ناکامل و فاقد تعريف در نظر گرفته شود. به منظور تحليل سريع سهم عوامل اصلي در حوادث ترافيکي، تحليل رابطه خاکستري بکارگرفته شده است. در حقيقت درجه رابطه خاکستري و رتبه رابطه خاکستري هر عامل حوادث ترافيکي جمع شده تا اهميت نسبي هر عامل تاثيرگذار در حوادث ترافيکي به طور مشخص تعيين شود. در اين مطالعه ، 2000 حادثه ترافيکي در يکي از شهرهاي چين طي سالهاي 2005 تا 2007، با بکارگيري تحليل رابطه ي خاکستري، تحليل گرديده است.نتايج اين مطالعه نشان مي دهدکه سه عامل اول و مهمترين عوامل حوادث ترافيکي و درجه نسبي متناظر هريک به ترتيب زير مي باشد: هواي برفي(0.8587)، ابري(0.8491) و باراني(0.7877). لين و همکارانش (2009) در مقاله اي با عنوان " مدل پيش بيني خاکستري انطباقي و با دقت بالا" بيان مي کنند که مدل پيش بيني خاکستري سنتي به منظور درک روند توسعه يک سيستم با بکارگيري تعداد کم داده ها، توسط دنگ ارائه گرديد که به طور موفقيت آميزي در زمينه هاي گوناگون اقتصادي، فيزيک، ترافيک و... به کار برده شده است. گرچه اين مدل به طور وسيع پذيرفته شده ولي عملکرد آن را مي توان بهبود داد و يک مدل پيش بيني دقيق تر و انطباق پذير تر ايجاد کرد. بدين منظور لين و همکارانش يک مدل جديد براي بهبود عملکرد مدل پيش بيني خاکستري ارائه دادند. در اين مدل ابتدا خطاي به دست آمده از مدل پيش بيني خاکستري سنتي، آناليز شده و به منظور حذف خطا، از يک رابطه يکپارچه براي جايگزين کردن محاسبات واقعي از مقادير گذشته استفاده مي گردد. در گام بعد دو روش تعديل خطاي باقيمانده مانند سري فوريه و تکنيک هموارسازي نمايي به ترتيب براي کاهش خطاي باقيمانده متناوب (دوره اي) و خطاي باقيمانده آماري به کار مي رود. علاوه بر اين يک معادله بهينه تکنيک هموارسازي نمايي براي تعيين ضريب ساده و مناسب جهت افزايش عملکرد کلي پيش بيني، ايجاد مي شود. هسو (2009) با اشاره به اين مطلب که محاسبه پارا مترهاي خاکستري،احتياج به حجم وسيعي از اطالاعات و همچنين توزيع مناسب اين اطلاعات دارد، مدل خاکستري الگوريتم ژنيتيکرا معرفي مي کند.که در اين مدل از الگوريتم ژنتيک جهت محاسبه پارامترها استفاده مي کند.او با توجه به اينکه مقدار آلفا در اکثر مقالات 5. فرض مي شودبيان مي کند که مقدار 5. در همه موارد مقدار مطلوب نيست ،بلکه بايد با توجه به دنباله اطلاعات و مشخصات آن، مقدار آلفا را مشخص کرد.بنابراين او مدلي ديگر رابه عنوان مدل خاکستري الگوريتم ژنتيک بهينه شده را معرفي مي کند.او سپس در کارخانه مدارات الکتريکي تايوان با توجه به چند فاکتور مهم و ،مدلهاي: مدل خاکستري يک و يک،مدل خاکستري يک و شش،مدل خاکستري الگوريتم ژنتيک و مدل خاکستري الگوريتم ژنتيک بهينه شده را مورد بررسي قرار مي دهد.او داده هاي سال 1993 تا2003 را جهت تعيين مدل ،و داده هاي سال 2004و2005 را جهت مشخص کردن نحوه عملکرد مدل در پيش بيني مورد بررسي قرار مي دهد.او نشان مي دهد که در تعيين مدل ،مدل خاکستري يک و يک کمترين خطا را دارد و در مورد نحوه عملکرد پيش بيني ،مدل خاکستري ا لگوريتم ژنتيک کمترين خطا را دارد. هسو و همکارانش (2009) در مطالعه اي ديگر، دو مدل خاکستري فوريه و مدل خاکستري مارکوف فوريه را ارائه نمودند .در مدل خاکستري فوريه ،آنها از طريق مدل کردن باقيمانده پيش بيني خاکستري ،به بالا بردن دقت پيش بيني کمک نمودند.در قسمت دوم تحقيق،در مدل خاکستري فوريه مارکوف ،با استفاده از زنجيره مارکوف سعي در تقويت مدل قبل نمودند.آنان سه مدل خاکستري ،مدل خاکستري فوريه ومدل خاکستري فوريه مارکوف را در پيش بيني زمان تغيير قيمت در بازار سهام تايوان بکار بردند و به اين نتيجه رسيدند که مدل خاکستري فوريه مارکوف بهترين عملکرد را در پيش بيني از خود نشان مي دهد. ايکسي و فنگ ليو (2009) اذعان داشتند که در مدل خاکستري يک و يک،روش محاسبه پارامترها، يک تابع گسسته مي باشد.اما روش محاسبه پيش بيني تابعي پيوسته مي باشد.اين انتقال از مدل گسسته به پيوسته باعث بروز خطا در پيش بيني مي گردد بنابراين آنها سعي نمودند که با استفاده از مدل خاکستري گسسته اين مشکل را بر طرف سازند.همچنين آنها سه سري مدل بهينه شده ازمدل خاکستري گسسته به نامهاي مدل خاکستري بهينه شده نقطه شروع ،مدل خاکستري بهينه شده نقطه وسط و مدل خاکستري بهينه شده نقطه پايانرا ارائه کردند .آنها نشان دادند که مدل جديد و مدل هاي بهينه سازي شده توانايي بالا بردن دقت پيش بيني را دارند. در مطالعه اي، کو و همکارانش (2008)، با استفاده از تحليل رابطه خاکستري به حل يک مساله جانمايي پرداخته و نشان داده که نتايج تحليل رابطه خاکستري تا حد زيادي به نتيجه روش تاپسيس نزديک است و تاييد نتايج اين دو روش توسط يکديگر را معياري از واقعي بودن رتبه بندي ارايه شده دانسته است. تونگ يوان و يو (2007) در تحقيقي که به منظور ارائه يک مدل پيش بيني حوادث ترافيکي بر اساس مدل خاکستري(1و1) انجام داده اند، بيان مي کنند:داده هاي واقعي، اساس پيش بيني و تجزيه و تحليل هستند، صحت پيش بيني بسيار وابسته به صحت داده هاي اصلي است که اين مطلب نکته کليدي در همه شيوه هاي پيش بيني مي باشد. زماني که پيش بيني مي کنيم اگر قواعد در داده هاي اوليه آشکار و واضح نبوده و ساختار غير خطي بزرگي داشته باشد، به منظور بهبود صحت پيش بيني ، مي توان از مدل خاکستري (1و1) استفاده کرد که خطا را کاهش مي دهد.در واقع سيستم خاکستري روابط داخلي ميان داده هاي واقعي را با استفاده از مدل خاکستري، جستجو مي کند که اين روش براي ايجاد داده هاي آينده (مربوط به آينده)با توجه به داده هاي واقعي به کار مي رود. مدل پيش بيني حوادث ترافيکي شهري بر اساس مدل خاکستري(1و1)، داده هاي واقعي کمي را به کار مي گيرد. نتايج نشان مي دهد که خطاي مدل خاکستري(1و1) بيشتر از 10% نيست و مدل خاکستري (1و1) مي تواند در پيش بيني حوادث ترافيکي جاده اي به کار رود. ليو( 2007) در تحقيقي با موضوع "تحليل و پيش بيني بهبود ايمني ترافيک جاده اي در هلند " مدل خاکستريGM(1,1) را براي مدلسازي شدت حوادث ترافيکي بر اساس تلفات و براي پيش بيني روند کاهش تلفات بر اساس داده هاي مربوطه در سالهاي گذشته بکار گرفته است. وي بيان مي کند که حوادث ترافيکي به عنوان يک مساله مهم اجتماعي در تمامي کشورها مطرح مي باشد ومدل خاکستريGM(1,1) ابزاري قوي براي مدلسازي سري هاي گسسته با تعداد داده هاي کم بر اساس ايجاد يک الگوي بنيادي نمايي ارائه مي دهد که از ويژگي هاي بي نظير اين مدل و وجه تمايز آن مي باشد. نتايج اين مطالعه نشان مي دهد که با توجه به آناليز خطا، مدل خاکستري GM(1,1) درجه بالايي از قابليت اطمينان را داراست و شيوه اي مناسب و قابل قبول براي پيش بيني کوتاه مدت مقادير تلفات حوادث ترافيکي مي باشد. يانگ و همکارانش (2007) مطالعه اي با عنوان " استفاده از تحليل رابطه خاکستري در حل مسائل تصميم گيري چند معياره انجام دادند. در اين مطالعه بيان شده که: در زندگي روزمره مسائل تصميم گيري گوناگوني به منظور انتخاب بهترين حالت از بين حالت هاي موجود(هر چند که هيچ کدام از حالتها به تنهايي و از همه جهات بر سير حالت هاي ديگر برتري ندارند)، وجود دارد که براي اين منظور، روشهاي تصميم گيري چند معياره متعددي قابل استفاده است. متفاوت از مسائل تصميم گيري تک معياره، هدف MADM انتخاب بهترين آلترناتيو، سياست، فعاليت يا نامزد با توجه به اهداف و معيارهاي چندگانه مي باشد که ممکن است با يکديگر در تعارض باشند و تصميم گيري را دشوار کنند. از جمله روش هاي معمول براي MADM عبارتند از : تحليل سلسله مراتبي و تحليل پوششي داده ها ، وزن دهي تجمعي ساده و ... . تئوري سيستم خاکستري از جمله روش هاي تصميم گيري مي باشد که براي حل مسائل با اطلاعات ناکامل مناسب است و تحليل رابطه خاکستري قسمتي از تئوري سيستم خاکستري مي باشد که براي حل مسائلي که داراي روابط دروني پيچيده بين متغيرها و عوامل چندگانه هستند مناسب مي باشد و در فرايند حل، مسئله اصلي را به يک مسئله تصميم گيري تک معياره تبديل مي کند . زنگ و همکارانش( 2007) در مقاله اي با عنوان " انتخاب روش بهينه مقابله با اتلاف آب با استفاده از روش تحليل رابطه خاکستري سلسله مراتبي" ، يک روش سيستماتيک خلاقانه و جديد با نام روش تحليل رابطه خاکستري سلسله مراتبي را به منظور انتخاب بهينه از ميان روشهاي مقابله با اتلاف آب، ارائه داده اند که اين روش جديد بر اساس فرايند تحليل سلسله مراتبي و تحليل رابطه خاکستري مي باشد. روش تحليل رابطه خاکستري سلسله مراتبي مي تواند براي تصميم گيري هاي چند معياره پيچيده به کار رود که نتايج مستدل و علمي را نتيجه مي دهد. در اين مطالعه به منظور بررسي اثربخشي روش تحليل رابطه خاکستري سلسله مراتبي، چهار شيوه مقابله با اتلاف آب، با در نظر گرفتن چندين شاخص ، با استفاده از اين روش رتبه بندي شده و شيوه بهينه انتخاب گرديده است. ياماگوچي و همکارانش (2007)در تحقيقي با عنوان " مدل ترکيبي زنجيره مارکوف- مدل خاکستريGM(1,1) و کاربرد آن در پيش بيني تعداد خطوط هوايي بين المللي کشور چين" ، يک مدل تجزيه و تحليل پوياي جديد را ارائه دادند که ترکيبي بود از مدل معادله ديفرانسيل تک متغيره از درجه يک( مدل GM(1,1) )از تئوري سيستم خاکستري و مدل زنجيره مارکوف از تئوري فرايند تصادفي. که اين مدل ترکيب شده رنجيره مارکوف و مدل خاکستريGM(1,1) را مدل MCGM(1,1) ناميدند. مدل جديد ترکيبي، به طور همزمان مزيت قدرت پيش بيني بالاي مدل خاکستري GM(1,1) و مزيت توانايي پيش بيني مدلسازي زنجيره مارکوف بر اساس مدلسازي مدل خاکستري سري باقيمانده دارد. در اين مطالعه به منظور بهبود صحت پيش بيني، تخمين تايلور را در مدل MCGM(1,1) بکار گرفتند و آن را مدل T-MCGM(1,1) ناميدند. به منظور تاييد اثربخشي مدل T-MCGM(1,1)، داده هاي آماري مربوط به تعداد خطوط هوايي بين المللي کشور چين از سال 1985 تا سال2003 بکارگرفته شده و تعدادخطوط هوايي بين المللي براي سال 2004 تا 2010 با اين مدل پيش بيني شده است. نتايج بررسي نشان مي دهد که مدل T-MCGM(1,1) نسبت به دو مدل خاکستري GM(1,1) و مدل MCGM(1,1) دقت بالاتري دارد. ياماگوچي و همکارانش (2007) در مطالعه ي ديگري، با توجه به اين موضوع که انتخاب از بين تأمين کنندگان معمولا با عدم اطمينان همراه است،تئوري خاکستري را به عنوان مدلي مناسب جهت مقابله با اين عدم اطمينان معرفي نمودند.آنها ابتدا با استفاده از متغيرهاي زباني به وزن دهي گزينه هاي مختلف پرداختند. سپس با استفاده از ميزان خاکستري بودن به رده بندي گزينه ها پرداختند.در آخرآنها 6 تأمين کننده را با توجه به 4 معيار(کيفيت محصول،کيفيت خدمات،زمان تحويل و قيمت)مورد مقايسه قرار دادند. ژاو و همکارانش (2006) در مقاله اي با موضوع پيش بيني تقاضاي برق با بکارگيري روش پيش بيني خاکستري مثلثاتي، يک روش پيش بيني خاکستري مثلثاتي را از طريق ترکيب مدل خاکستري سنتي GM(1,1) با تکنيک تعديل مثلثاتي باقيمانده ارائه نمودند و از اين مدل براي پيش بيني تقاضاي برق در کشور چين با استفاده از آمار سه ماهه و داده هاي سالانه استفاده کردند. آنها بيان مي کنند که روشي که در اين مقاله ارائه نموده اند سبب بهبود پيش بيني مدل خاکستري GM(1,1) مي شود به اين دليل که صحت پيش بيني مدل خاکستري GM(1,1)، هميشه رضايت بخش نمي باشد. بکارگيري روش پيش بيني خاکستري مثلثاتي در پيش بيني تقاضاي برق در کشور چين در اين مقاله، اثربخشي و اعتبار آن را نشان مي دهد. ياماگاچي و همکارانش (2006)، در پژوهشي ديگر تحت عنوان تصميم گيري خاکستري براي انتخاب تامين کنندگان تلاش کرده است تا با استفاده از مفهوم درجه امکان خاکستري و با کاربرد متغيرهاي زباني، رويکردي جديد را براي حل مسايل تصميم گيري چند معياره در شرايط عدم اطمينان معرفي نمايد. چانگ (2006)، در پژوهشي، به منظور رتبه بندي بانک هاي تجاري در کشور تايوان از رويکرد سيستم خاکستري استفاده کرده است. در اين پژوهش با استفاده از نسبت هاي مالي به عنوان شاخص هاي ارزيابي، رتبه بانک هاي مورد مطالعه تعيين شده است. در گام بعدي اين پژوهش، ويژگي هاي موثر بر عملکرد اين بانک ها مورد مطالعه قرار گرفته است. نتايج اين پژوهش بيانگر آن است که رويکرد سيستم خاکستري بهتر از روش هاي آماري رايج نظير تحليل رگرسيون، تحليل عاملي و ساير روش هاي آماري چند متغيره مي تواند، عملکرد بانک هاي مورد مطالعه را ارزيابي کند، زيرا فاقد محدوديت هاي اين روش ها يعني موجود بودن حجم زيادي از داده ها است. چن و وو (2005) مطالعه اي با عنوان " يک روش پيش بيني با بکار گيري ترکيب مدل خاکستري (1,N)GMC و تحليل رابطه خاکستري" انجام داده و اين مدل ترکيبي را براي پيش بيني ميزان دسترسي به اينترنت در تايوان، به کار گرفتند. مدل ارائه شده در اين مطالعه ترکيبي از مدل خاکستري GMC(1,N) و تحليل رابطه خاکستري بهبوديافته مي باشد که مدل خاکستري GMC(1,N) از ادغام فن حلقه در مدل خاکستري GM(1,N) حاصل مي شود (بهبود يافته مدل خاکستري GM(1,N) ) و حل دقيقتري را نسبت به مدل خاکستريGM(1,N) ارائه مي دهد . اين روش ترکيبي بهبود شگرفي را در روش هاي موجود ايجاد کرده و نتايج اين مطالعه نشان مي دهد که اين روش دقت بالايي را در پيش بيني سبب مي شود. هانگ و همکاران (2005) در مطالعه اي با عنوان " توسعه مدلهاي پيش بيني حوادث ترافيکي با استفاده از ويژگي هاي جاده و ترافيک در نواحي شهري" ، يک مدل پيش بيني حوادث ترافيکي را ارائه نمودند، در اين مطالعه بيان شده است که شيوه هاي رايج تخمين مزاياي کاهش حوادث، نرخ هاي ثابت حوادث را براي هر سطح جاده به کار مي برد و ويژگي هاي متنوع ترافيک ها و هندسه جاده را در نظر نمي گيرد. به منظور حل مسائل ذکر شده در بالا، اخيرا در مدلهاي توسعه يافته، ويژگي هاي هم ترازي جاده و ويژگي هاي ترافيک در نظر گرفته مي شود که اين مدلهاي توسعه يافته براي تخمين نرخ حوادث در جاده هاي جديد يا بهبود يافته مي توانند به کار روند.در واقع اين مقاله، روشي را براي پيش بيني حوادث از طريق در نظر گرفتن ويژگي هاي هر نوع جاده ارائه مي دهد. بدين منظور ،علل مشخصه جاده را براي حوادث جاده هاي يک طرفه از جاده هاي محلي و بزرگراه ها در نواحي شهري در چولاي شمالي مشخص و علل مشخصه جاده تاثيرگذار بر تحليل حوادث در رابطه بين علل و حوادث را انتخاب مي کند و در نهايت مدلي براي پيش بيني احتمال وقوع حوادث مطابق با عوامل فيزيکي جاده ها ارائه مي دهد. يانيس و وانلر (2005) در مطالعه اي که در زمينه درک علل حوادث ترافيکي انجام دادند، تلاش نمودند تا بينشي در زمينه موضوع ادراک رانندگان از علل حوادث ترافيکي جاده اي را به دست آورند و به مدل دوبعدي در زمينه ريسک که قبلا ارائه شده، اعتبار بخشند . بدين منظور، داده هاي مورد نياز از يک مطالعه از رانندگان 23 کشور اروپايي جمع آوري شده است. عللي که در اين مطالعه مورد سوال قرار گرفته شده و درک رانندگان در مورد آنها مورد بررسي قرار گرفته است عبارتند از: رانندگي در هنگام خستگي، نوشيدن و رانندگي، تعقيب وسايل نقليه با فاصله خيلي کم در جلو، رانندگي با سرعت بالا، مصرف دارو و رانندگي، جاده هاي با حفاظت ناچيز، استفاده از تلفن همراه( با دست)، استفاده از تلفن همراه(حالتي که دستها آزادند)، تراکم ترافيک، شرايط بد آب و هوايي، ترمزهاي ضعيف، لاستيک هاي صاف، چراغ هاي معيوب، راهنماي معيوب. در مطالعه اي ديگر، پينگ و يانگ(2004)، به منظور پيش بيني بازده شرکت هاي مخابراتي از رويکرد تلفيقي پيش بيني خاکستري و شبکه هاي عصبي استفاده نمود و نشان داد که با توجه به فضاي پيچيده و نامطمئن حاکم بر اين صنعت، مدل پيش بيني خاکستري بهتر مي تواند بازده اين شرکت ها را پيش بيني نمايد. فانگ و زنگ(2004) در پژوهشي ، براي انتخاب کارکنان به منظور اعزام به ماموريت هاي خارج از کشور از رويکرد تحليل رابطه خاکستري و تاپسيس استفاده کرده است. وي در اين مطالعه خاطر نشان شده که چون مساله انتخاب کارکنان همراه با در نظر گرفتن معيارهاي متعدد و بعضا متضاد است، بنابراين بايد بتوان با منظور کردن اين معيارهاي متعدد بهترين تصميم را گرفت و افرادي را براي اعزام انتخاب نمود که بيشترين مطلوبيت را داشته باشند. نتايج اين پژوهش نشان داده که رويکرد تحليل رابطه خاکستري از توانمندي بيشتري براي تحقق اين هدف برخوردار بوده است. وانگ ( 2004) با بيان قابليت تکنيک هاي هوش مصنوعي به اين مسئله اشاره نمودند که در تئوري خاکستري و سري هاي زماني فازي،معمولا به حجم بالاي اطاعات احتياجي نيست.بنابراين اواين دو تکنيک را روشي مناسب در جهت پيش بيني تقاضا در صنعت جهانگردي معرفي نمود.او مدل خاکستري را از طريق ترکيب با زنجيره مارکوف بهبود بخشيد و از طريق مدل بهبود يافته به پيش بيني جمعيت ورودي توريست از هونگ کونگ ،آمريکا و آلمان به تايوان پرداختند. خالد عباس (2004) در مطالعه اي که در زمينه ارزيابي و توسعه امنيت ترافيک درجاده هاي مصر انجام داد، علل حوادث ترافيکي را در شش گروه دسته بندي مي کند: علل مربوط به راننده (عدم کنترل در زمان چرخيدن، سرعت بالا، قضاوت نادرست در مورد فاصله عبور و مرور، کاهش سرعت يا ايست ناگهاني، تغيير مسير بدون دقت، رد شدن از چراغ راهنما) علل مربوط به عابران(قضاوت نا صحيح از سرعت عبور و مرور در تقاطع ها، ايستادن يا راه رفتن در کنار جاده) عوامل مرتبط با وسيله نقليه( ترکيدن لاستيک و خاموش شدن وسيله نقليه در جاده، جدا شدن لاستيک ها، نقص ترمز، چراغ هاي معيوب وسيله نقليه، نامشخص بودن آينه، معيوب بودن پنجره ها اتومبيل، بار زياد وسيله نقليه، ....) عوامل مرتبط با جاده( جاده ي U شکل، سطوح ليز، سطوح شيب دار و دورهاي خطرناک، کار در جاده، شرايط بد جاده) عوامل مرتبط با محيط( شرايط بد آب و هوايي) سایر عوامل. چن و هسو (2003) در مقاله اي با عنوان " بکارگيري مدل پيش بيني خاکستري بهبود يافته براي پيش بيني تقاضاي برق" يک مدل پيش بيني خاکستري GM(1,1) بهبود يافته را معرفي مي کنند که به منظور بهبود، تکنيک شبکه عصبي مصنوعي را به کار گرفته اند. در اين مقاله، از اين مدل جديد براي پيش بيني تقاضاي برق در کشور تايوان استفاده شده که نتايج پيش بيني، صحت و اعتبار مدل را تاييد کرده و دقت بالاي مدل را نشان مي دهد. اين مدل بهبود يافته در مقايسه با مدل خاکستري اصلي GM(1,1) ، نتايج صحيح تر و دقيق تري را ارائه مي نمايد. در تحقيقي ديگر توسط سنگ و همکاران (2003) در زمينه حوادث ترافيکي در کشور تايوان بيان شده است که : افزايش حوادث ترافيکي بزرگراه ها در تايوان، سبب تلاش براي يافتن عوامل اصلي که منجر به اين حوادث مي شوند گرديد. اگرچه بعضي عوامل مانند اجراي آيين نامه (مقررات)، شرايط جاده و وسايل نقليه، ساختار ترافيک و رفتار رانندگان، قبلا به طور کمي و کيفي بحث شده اند ولي به دست آوردن يک تصوير کلي و روشن به علت اطلاعات ناکامل و تعامل بين اين عوامل، آسان نيست. از آنجا که داده هاي حوادث بزرگراه ها بيشتر در زمينه تعداد حوادث، صدمات و مرگ و ميرها و بعضي از آنها درباره علل حوادث مرتبط هستند. بنابراين اين مقاله عوامل انساني و وسيله نقليه را براي حوادث ترافيکي بزرگراه هاي کشور تحت شرايط اطلاعات ناکامل تحليل مي کند. از آنجا که تئوري سيستم خاکستري مي تواند براي مسائل با اطلاعات ناکامل و نامشخص و نمونه هاي کوچک بکار رود، اين مقاله روش رابطه خاکستري(GRA) را براي تحليل و رتبه بندي عوامل اصلي استفاده مي کند و مدل خاکستري(1,N) GMرا براي پيش بيني روند حوادث بزرگراه ها به کار مي برد.نتايج تحليل تجربي نشان مي دهد که سرعت عامل کليدي در حوادث ترافيکي مي باشد و بعد از آن، ناتواني در حفظ يک فاصله ايمن و رانندگي با الکل عوامل بعدي هستند. در مطالعه اي ديگر با عنوان " پيش بيني مقدار خروجي صنايع الکترونيکي با بکارگيري مدل پيش بيني خاکستري" لين و يانگ (2003) مدل پيش بيني خاکستري GM(1,1) از تئوري خاکستري را به منظور پيش بيني صحيح مقدار بازده صنايع الکترونيکي کشور تايوان از سال 2000 تا 2005 به کار گرفتند. و مقدار خروجي اين صنعت را در سال 2005 پيش بيني نمودند. نتايج اين مطالعه نشان مي دهد که متوسط خطاي باقيمانده مدل پيش بيني خاکستري کمتر از 10 درصد مي باشد که اين ميزان خطا، نشان مي دهد که استفاده از مدل پيش بيني خاکستري، صحت و دقت بالاي پيش بيني را سبب مي شود. از اين رو اين مدل، يک ابزار مناسب براي پيش بيني صحيح مقدار بازده( خروجي) در صنايع مختلف مي باشد. انصاري و همکاران (2000) در مورد علل و تاثيرات حوادث ترافيکي جاده اي در عربستان سعودي مطالعه اي انجام دادند. آنها علل حوادث ترافيکي در عربستان سعودي را به دو دسته تقسيم کردند: علل عمومي افزايش زياد وسايل نقليه و توسعه شبکه هاي جاده اي در شهر ها و بين شهر ها. پروژه هاي بزرگ توسعه ملي که نيازمند توسعه سيستم هاي حمايتي حمل و نقل مي باشد. افزايش تعداد مهاجران از کشورهاي مختلف با فرهنگ و رسوم مختلف که با موقعيت ها و الزامات رانندگي محلي آشنا نيستند. علل خاص بيشتر تصادفات به دليل اشتباه رانندگان اتفاق مي افتد. بيش از 50% حوادث ترافيکي به علت افزايش سرعت و عدم توجه به علائم در تقاطع ها مي باشد. ایمنی جاده و وضعيت وسيله نقليه در تصادفات موثر مي باشد. 2-14- نتيجه گيري با توجه به تحقيقات صورت گرفته در زمينه حوادث ترافيکي که به برخي از آنها در پيشينه تحقيق اشاره شده است، روش هاي مختلفي براي بررسي حوادث ترافيکي تا کنون مورد استفاده قرار گرفته است از جمله نظر سنجي از خبرگان و کارشناسان حوادث ترافيکي، تحليل بر اساس فراواني حوادث، تئوري سيستم خاکستري، روشهاي سري زماني، روش رگرسيون لگاريتم طبيعي، روش هاي ترکيبي شبکه عصبي خاکستري و ... . تئوري سيستم خاکستري براي بررسي سيستم هاي خاکستري( سياه و سفيد) نياز به تعداد کمي داده و اطلاعات دارند و مي توانند يک سيستم خاکستري با اطلاعات ناکامل، نمونه هاي کوچک ، بدون توزيع مشخص و در شرايط عدم اطمينان را آناليز کنند. حوادث ترافيکي نيز فرايندي پوياست که تحت تاثير عوامل پيچيده و نامطمئني مانند انسان، وسيله نقليه و محيط روي مي دهد و مي تواند به عنوان يک سيستم خاکستري با داده هاي محدود و اطلاعات شناخته و ناشناخته باشد. بنابراين با توجه به تطابق ماهيت داده هاي حوادث ترافيکي با داده هاي خاکستري، تئوري سيستم خاکستري، تکنيکي مناسب در آشکارسازي الگوهاي پنهان داده هاي مربوط به حوادث ترافيکي و در نتيجه براي پيش بيني اين حوادث و رتبه بندي علل مربوط به اين حوادث و شناخت حادثه خيزترين محورها مي باشد. در این تحقیق در مقایسه با تحقیقات پیشین، تلاش شده تا عملکرد و دقت سه مدل خاکستری در پیش بینی حوادث ترافیکی جاده ای ارزیابی شود. فصل سوم روش تحقيق 3-1- مقدمه اصلي ترين نقش را در يک پژوهش علمي، روش کشف يافته ها بر عهده دارد. انتخاب روش انجام تحقيق بستگي به هدف ها و ماهيت موضوع پژوهش و امکانات اجرايي آن دارد، بنابراين هنگامي ميتوان در مورد روش بررسي يک تحقيق تصميم گرفت که ماهيت موضوع پژوهش، هدف ها و نيز وسعت دامنه آن مشخص باشد)خسرواني 1389 ، به نقل از نادري و نراقي1385 ) در اين فصل روش پژوهش در راستاي پاسخ به سوالات تحقيق تشريح ميگردد و به معرفي جامعه پژوهش، شيوه ها و ابزارهاي گردآوري اطلاعات و نيز فنون و تکنيک مورد استفاده در تجزيه و تحليل داده ها پرداخته مي شود. 3-2-نوع تحقيق تحقيق مجموعه فعاليتها و مراحلي است که به منظور حل يک مسئله و يا پاسخگويي به يک يا چند سؤال انجام ميشود. پژوهش مي تواند سه هدف متفاوت را دنبال کند. گاهي هدف تحقيق حل يک مشکل متداول و معمول درمحيط کار است، گاهي هدف تحقيق افزودن به مجموعه کلي دانش در يک حوزه خاص است و گاهي اوقات هدف تحقيق بررسي اثرات پيشنهادي تحقيقات کاربردي است. وقتي پژوهشي به قصد کاربرد نتايج يافته هايش براي حل مشکلات خاص متداول درون سازمان ايجاد مي شود، پژوهش کاربردي ناميده ميشود. اما زماني که پژوهش براي افزايش دانش و درك ما از مشکلات خاصي که عموماً در محيط اتفاق ميافتد و چگونگي حل آنها انجام مي شود، پژوهش بنيادي يا پايه اي ناميده مي شود. وقتي تحقيقي براي بررسي ارزيابي اثرات توصيه هاي تحقيقات کاربردي انجام مي شود، آن را پژوهش ارزيابي مي نامند( دانايي فرد، الواني و آذر، 1383:25-26) هم چنين بر اساس ماهيت و روش تحقيقات علمي را مي توان به پنج گروه تقسيم بندي کرد که عبارتند از: تحقيقات تاريخي، توصيفي، هم بستگي، تجربي و علّي. در تحقيقات توصيفي محقق به دنبال چگونه بودن موضوع است. به عبارت ديگر اين نوع تحقيق وضع موجود را بررسي مي کند و به توصيف منظم و نظام دار وضعيت فعلي آن مي پردازد. در تحقيقات توصيفي محقق مي تواند به ارزيابي شرايط کار، موقعيت پديده، روش هاي کار، عقايد و اطلاعات جمعيت شناسانه بپردازد و درصورت لزوم روابط بين متغيرهاي مورد مطالعه را بررسي و شناسايي نمايد. اين تحقيقات نوعاً از روش هاي کتابخانه اي، بررسي متون و محتواي مطالب و نيز روش هاي ميداني نظير پرسشنامه، مصاحبه و مشاهده استفاده ميشود. از ويژگي هاي تحقيق توصيفي اين است که محقق دخالتي در موقعيت، وضعيت و نقش متغيرها ندارد و آنها را دستکاري يا کنترل نمي کند و صرفاً آنچه را که وجود دارد مطالعه کرده و به توصيف و تشريح آن مي پردازد.(حافظ نيا، 1380 :42) پژوهش به روش مطالعه موردي دسته اي خاص از تحقيقات توصيفي است که از طريق آن سعي مي شود مطالعه يک پديده، يک مورد خاص با مشاهده تمامي جوانب آن و بررسي فرآيندش در ارتباط با ديگر پديده هايي که آن را احاطه کرده اند به عمل آيد (ساروخاني،1387 :22) بر اساس توضيحات مذکور، تحقيق حاضر از نظر هدف کاربردي مي باشد. هم چنين از لحاظ چگونگي گردآوري اطلاعات مورد نياز طرح تحقيق، از انواع پژوهش هاي توصيفي پس رويدادي است . 3-3- شيوه هاي گردآوري اطلاعات براي گردآوري داده هاي تحقيق مي توان از تکنيک هاي مختلف سود جست. بطور کلي روش هاي جمع آوري اطلاعات در دو نوع روش هاي کتابخانه اي و روش هاي ميداني دسته بندي مي شوند. روش هاي کتابخانه اي: با مراجعه به کتب و مقالات انگليسي و فارسي موجود در کتابخانه و درسايت هاي اينترنتي و هم چنين مطالعه پايان نامه هاي دانشجويي، متون مرتبط مورد بررسي قرار مي گيرند. روش هاي ميداني: با مراجعه مستقيم به واحدهاي مورد مطالعه در سازمان و با استفاده از مشاهده، مصاحبه و مرور مستندات، گزارشات، مدارك و سايراطلاعات مکتوب در واحدهاي مختلف سازمان، اطلاعات مورد نياز جمع آوري مي شود. در اين مطالعه ترکيبي از دو روش ميداني و کتابخانه اي جهت گردآوري اطلاعات به کار گرفته شده است که اطلاعات مورد نياز در زمينه تکنيک هاي مورد استفاده در پژوهش و پيشينه تحقيق به روش کتابخانه اي (مطالعه کتب ريال مقالات و متون اينترنتي) جمع آوري گرديده و اطلاعات و داده هاي مربوط به حوادث ترافيکي(آما حوادث و تلفات در سالهاي گذشته ) به روش ميداني(گزارشات و مستندات پليس راه و سازمان حمل و نقل و پايانه هاي فارس) جمع آوري شده اند. قسمتي از آمار و داده هاي مربوط به حوادث ترافيکي (آمار حوادث و تلفات در محورهاي استان فارس) مورد استفاده در اين پژوهش از گزارشات تحليلي تصادفات و تلفات استان فارس در سالهاي 1385 الي 1389 که توسط سازمان کل حمل و نقل و پايانه هاي فارس تهيه گرديده و بخش ديگري از آمار( آمار مربوط به علل حوادث ترافيکي و آمار تعداد حوادث سالانه استان) از گزارشات آماري تنظيم شده توسط پليس راه استان فارس، تهيه شده است. مطابق با گزارشات تحليلي تصادفات و تلفات استان فارس در سالهاي 1385 الي 1389 که توسط سازمان کل حمل و نقل و پايانه هاي فارس تهيه گرديده، در تحليل هاي آماري مربوط به تعداد حوادث ترافيکي در اين گزارشات، آمار و داده هاي حوادث ترافيکي که توسط پليس راه استان گزارش شده، مورد استفاده قرار گرفته و در تحليل هاي آماري مربوط به تلفات ناشي از حوادث، آمار تلفاتي که توسط پزشکي قانوني گزارش شده به کار گرفته شده است. آمار و داده هايي که در زمينه حوادث ترافيکي در اين مطالعه مورد استفاده قرار گرفته اند شامل موارد زير مي باشد: آمار مربوط علل حوادث ترافيکي جاده اي : که ميزان حوادث ترافيکي جاده اي مربوط به هر علت را نشان مي دهد. با توجه به گزارشات پليس راه و گزارشات تحليلي سازمان کل حمل و نقل و پايانه هاي استان فارس، علل تامه حوادث ترافيکي جاده اي شامل عوامل زير مي باشند: تجاوز از سرعت مقرره، عدم رعايت فاصله طولي، عدم توانايي در کنترل، عدم رعايت حق تقدم، عدم مهارت در رانندگي، تجاوز به چپ ناشي از سبقت، خستگي و خواب آلودگي، انحراف به چپ، عجله و شتاب بي مورد، عدم آشنايي با جاده. در پژوهش حاضر، از آمار مربوط به علل حوادث ترافيکي جاده اي براي شناسايي مهمترين علل حوادث ترافيکي استان فارس استفاده مي شود. آمار مربوط به ميزان حوادث ترافيکي و تلفات در محورهاي اصلي استان فارس: که ميزان حوادث ترافيکي و تلفات ناشي از اين حوادث را درهر يک از محورهاي اصلي استان نشان مي دهد. با توجه به گزارشات تحليلي سازمان کل حمل و نقل و پايانه هاي استان فارس، از آنجا كه آمارهاي دريافتي از پليس راه و پزشكي قانوني در فرمتهاي مختلفي مي باشد و با محدوديتها و نواقصي همراه است (مثلا آمارهاي دريافتي از پليس راه بر اساس پاسگاه مي باشد نه بر اساس محور ) اشكالاتي در تنظيم آمار و دسته بندي محورها پديد مي آيد . با توجه به محدوديتهاي موجود پنج محور كلي انتخاب گرديد تا بهترين انطباق حاصل شود .آمار ساير محورها با توجه به نزديكي و يكسان بودن پاسگاههايي كه اين محورها را پوشش مي دهند به اين پنج محور تخصيص داده شد. اين پنج محور عبارتند از: ۱‐ محور شيراز‐ سعادت شهر – آباده : اين محور، شهرهاي شيراز سعادت شهر و آباده را در بر مي گيرد. و شامل پليس راههاي شيراز ‐ اصفهان، پليس راه سعادشهر و پليس راه آباده مي باشد . آمار ساير محورهايي كه تحت پوشش اين پليس راهها مي باشند نيز در آمار اين محور منظور شده است. ۲‐ محور شيراز ‐ فسا داراب ‐ فورگ : اين محور از پليس راههاي شيراز ‐فسا، پليس راه فسا و پليس راه داراب عبور مي كند . و آمار ساير محورهايي كه تحت پوشش اين پليس راهها مي باشند نيز در آمار اين محور منظور شده است. همچنين آمار پليس راه ني ريز نيز در اين محور منظور شده است. ۳‐ محور شيراز ‐ سپيدان : اين محور از شيراز به سمت شهر سپيدان امتداد مي يابد و پليس راه شيراز ‐ سپيدان را شامل مي شود . آمار ساير محورهايي كه تحت پوشش اين پليس راه مي باشند نيز در آمار اين محور منظور شده است. ۴‐ محورشيراز‐ كازرون ‐ نورآباد : اين محور از پليس راههاي شيراز كازرون و قائميه عبور مي كند . آمار ساير محورهايي كه تحت پوشش اين پليس راه مي باشند نيز در آمار اين محور منظور شده است ٥‐ محور شيراز ‐ فيروزآباد، جهرم ‐ لار : اين محور از شيراز شروع شده و از طريق مسيرهاي فيروزآباد و جهرم به لار منتهي مي شود و پليس راههاي جهرم، فير وزآباد و لار را در بر مي گيرد . آمار ساير محورهايي كه تحت پوشش اين پليس راهها مي باشند نيز در آمار اين محور منظور شده است . در اين پژوهش از آمار ميزان حوادث ترافيکي جاده اي و تلفات ناشي از آن در هر يک از محورها براي شناسايي حادثه خيزترين و پر تلفات ترين محور استان بهره گرفته شده است. آمار حوادث ترافيکي جاده اي در هر سال: که ميزان حوادث ترافيکي جاده اي در استان فارس را در هر سال نشان ميدهد که با توجه به گزارشات پليس راه و سازمان حمل و نقل و پايانه هاي استان جمع آوري شده است. در پژوهش حاضر، از اين آمار جهت پيش بيني حوادث ترافيکي جاده اي استفاده مي شود. 3-4- قلمرو تحقيق الف) دوره زماني تحقيق: در اين مطالعه به منظور بررسي علل حوادث ترافيکي از داده هاي حوادث سالهاي 1386 تا 1389، به منظور بررسي محورهاي عبور و مرور از داده هاي حوادث مربوط به سال هاي 1385 تا 1389 و در پيش بيني حوادث ترافيکي از داده هاي حوادث مربوط به سالهاي 1381 تا 1389 استفاده شده است. و دوره زماني انجام پژوهش، سال 1390 مي باشد. ب) قلمرو مکاني تحقيق: در اين پژوهش به بررسي حوادث ترافيکي جاده اي در استان فارس پرداخته شده است. ج)جامعه آماري: جامعه آماري مورد مطالعه در اين پژوهش استان فارس مي باشد و آمار و داده هاي مربوط به حوادث ترافيکي در اين پژوهش مورد استفاده قرار مي گيرد. استان فارس با مساحت 122608کيلومتر مربع و جمعيت تقريبي 4577 هزار نفر داراي 19307 کيلومتر راه( 779 کيلومتر بزرگراه، 1542 کيلومتر راه اصلي، 4878 کيلومتر راه فرعي و 11499 کيلومتر راه روستايي ) ، 16 پاسگاه پليس راه و 84 پايگاه امداد و نجات مي باشد. آمارها نشانگر آن است که به ترتيب بيماري هاي قلبي و عروقي و حوادث و سوانح که حوادث ترافيکي در راس آن قرار دارد، مهمترين علل مرگ و مير در اين استان به شمار مي رود. همچنين از نظر تعداد سالهاي از دست رفته عمر به ترتيب حوادث ترافيکي و بيماري هاي قلبي از مهمترين علل مرگ و مير هستند به اين دليل که حوادث ترافيکي، سنين پايين تري از جامعه را درگير مي کند. (کديور و همکاران، 1385: 53) فقدان خطوط ريلي و رشد روز افزون حجم ورود خودروهاي جديد به ناوگان فعلي در هر سال در محورها، نياز به احداث جاده ها و مبلمان آنها دارد, كه بر اساس نوع کاربري و حجم ترافيک مي بايست طراحي شوند و همچنين مستلزم نگهداري بيشتر مي باشد. عدم هماهنگي ميان اين دو مي تواند يکي از عوامل اصلي در استان فارس باشد که باعث افزايش تصادفات و رشد سالانه آن مي گردد. رقم بالاي تعداد كشته هاي تصادفات در استان فارس بيانگر تبعات منفي و هزينه هاي زيادي مي باشد. 3-5- فنون تحليل داده ها در اين مطالعه به منظور بررسي حوادث ترافيکي جاده اي (شناسايي مهمترين علل تصادفات ، حادثه خيزترين محورهاي عبور و مرور و پيش بيني حوادث ترافيکي) از تئوري سيستم خاکستري استفاده شده است که اولين بار در سال 1982 به وسيله پروفسور دنگ پيشنهاد شد. سيستم هاي خاکستري بر پايه رنگ موضوعات تحت بررسي نام گذاري شده اند(دباغي و ملک،1389: 63). اگر اطلاعات واضح و شفاف يک سيستم را با رنگ سفيد و اطلاعات کاملا ناشناخته يک سيستم با رنگ سياه تجسم شود، در اين صورت اطلاعات مربوط به بيشتر سيستم هاي موجود در طبيعت اطلاعات سفيد(کاملا شناخته شده)و يا سياه(کاملا ناشناخته) نيستند، بلکه مخلوطي از آن دو يعني به رنگ خاکستري هستند. اين گونه سيستم ها را سيستم هاي خاکستري مي نامند که اصلي ترين مشخصه آنها، کامل نبودن اطلاعات مربوط به آن سيستم است(ديويد، 1994: 2). اين سيستم معايب روش هاي آماري متداول را ندارد و تنها نيازمند تعداد محدودي از داده ها براي بررسي رفتار سيستم هاي غير قطعي مي باشد. (ون،2004: 23). در پژوهش حاضر به منظور بررسي حوادث ترافيکي جاده اي در استان فارس، از تکنيکهاي خاکستري بهره گرفته شده است: به منظور رتبه بندي علل حوادث ترافيکي و شناسايي مهمترين علل تصادفات از دو تکنيک تجزيه و تحليل رابطه خاکستري و مدل خاکستري GM(1,N) استفاده شده است، هم چنين اين دو مدل در شناسايي حادثه خيز ترين محورهاي عبور و مرور بکار گرفته شده اند. به منظور پيش بيني حوادث ترافيکي نيز ابتدا عملکرد سه مدل خاکستري GM(1,1) و مدل خاکستري Verhulst و مدل خاکستري DGM(2,1) در پيش بيني حوادث ترافيکي جاده اي بررسي و سپس مدل با بيشترين دقت پيش بيني، جهت پيش بيني حوادث ترافيکي بکار مي رود. 3-6- نتيجه گيري اين فصل به تشريح و تفصيل روش پژوهش مي پردازد. ابتدا روش تحقيق و شيوه هاي گردآوري اطلاعات به منظور انجام پژوهش تبيين گرديده و در نهايت تکنيک ها و روش هايي که در تجزيه و تحليل داده ها مورد استفاده قرار گرفته، تشريح شده است. در کل مي توان گفت که در انجام اين تحقيق از تکنيکهاي تئوري سيستم خاکستري در بررسي حوادث ترافيکي بهره گرفته شده است. که به طور خلاصه به منظور رتبه بندي علل حوادث ترافيکي و شناسايي مهمترين علل تصادفات از دو تکنيک تجزيه و تحليل رابطه خاکستري و مدل خاکستري GM(1,N) استفاده شده است، هم چنين اين دو مدل در شناسايي حادثه خيز ترين محورهاي عبور و مرور بکار گرفته شده اند. به منظور پيش بيني حوادث ترافيکي نيز عملکرد مدلهاي خاکستري GM(1,1) و مدل Verhulst و مدل DGM(2,1) ارزيابي مي شود. فصل چهارم تجزيه و تحليل داده ها 4-1- مقدمه پس از اينکه داده ها و اطلاعات لازم به روش تشريح شده در فصل قبل جمع آوري گرديد، به تجزيه و تحليل داده ها با استفاده از تکنيک هاي بيان شده در فصل دوم پرداخته مي شود. ابتدا با بکارگيري دو تکنيک تحليل رابطه خاکستري و مدل خاکستريGM(1,N) به شناسايي مهمترين علل حوادث ترافيکي جاده اي پرداخته ، سپس حادثه خيزترين محورهاي عبور و مرور بر اساس ميزان تلفات و ميزان تصادفات با استفاده از دو تکنيک مذکور شناسايي مي شوند و در نهايت عملکرد سه مدل خاکستري GM(1,1)، مدل خاکستري Verhulstو مدل خاکستري DGM(2,1)در پيش بيني حوادث ترافيکي جاده اي، بررسي و سپس مدل با بالانرين دقت و بهترين عملکرد براي پيش بيني حوادث ترافيکي استفاده مي گردد. تمامي محاسبات مربوطه با استفاده از نرم افزار MATLAB صورت گرفته و از نرم افزار Excell براي رسم نمودار استفاده شده است. 4-2- رتبه بندي علل حوادث ترافيکي جاده اي رتبه بندي علل حوادث ترافيکي دراستان فارس براي شناسايي مهمترين علل جهت تدوين راهبردهايي براي کاهش بار اين حوادث مي باشد. به منظور رتبه بندي علل حوادث ترافيکي جاده اي و شناسايي علل اصلي حوادث ، از آمار حوادث در سالهاي 1386 تا 1389 استفاده مي گردد که آمار مربوط به ميزان حوادث ترافيکي جاده اي با توجه به هر علت، از گزارشات تحليلي تصادفات و تلفات استان فارس که توسط سازمان کل حمل و نقل و پايانه هاي فارس و با توجه به گزارشات پليس راه و پزشکي قانوني استان فارس تنظيم گرديده، تهيه شده است. اين گزارشات 10 علت ( از عوامل انساني) را به عنوان علل تامه حوادث ترافيکي جاده اي نشان مي دهد که عبارتند از: تجاوز از سرعت مقرره، عدم رعايت فاصله طولي، عدم توانايي در کنترل، عدم رعايت حق تقدم، عدم مهارت در رانندگي، تجاوز به چپ ناشي از سبقت، خستگي و خواب آلودگي، انحراف به چپ، عجله و شتاب بي مورد، عدم آشنايي با جاده. علل تامه حوادث ترافيکي جاده اي با استفاده از دو روش تجزيه و تحليل رابطه خاکستري و مدل خاکستري GM(1,N) به صورت زير، رتبه بندي مي شوند. 4-2-1- رتبه بندي علل حوادث ترافيکي جاده اي با استفاده از تجزيه و تحليل رابطه خاکستري در اين قسمت از روش GRA (که در فصل دوم شرح داده شد) براي رتبه بندي استفاده مي شود. تحليل رابطه خاكستري از اجزاء مهم نظريه سيستم خاكستري به شمار مي رود. ايده اصلي تحليل رابطه خاكستري به عنوان يك روش آناليز كمي، بر اين نكته بنا شده است كه مقدار نزديكي و همبستگي رابطه بين دو عامل مختلف در يك فرآيند پوياي در حال رشد بايد بر اساس ميزان شباهت منحني هاي آنان سنجيده شود. هر چقدر ميزان اين شباهت بيشتر باشد؛ يعني در جه بالاتري از رابطه بين سر ي ها وجود دارد و برعكس.(کيو، يانگ و هانگ ، 2008: 81) به منظور رتبه بندي علل حوادث ترافيکي جاده اي و شناسايي مهمترين علل حوادث با استفاده از روش تحليل رابطه خاکستري، مجموع حوادث ترافيکي در هر سال به عنوان سري مرجع و علل حوادث به عنوان سري هاي مقايسه اي در نظر گرفته مي شوند. با انجام تجزيه و تحليل ها ، درجه همبستگي بين سري هاي مقايسه اي و سري مرجع محاسبه شده که درجه همبستگي بيشتر، نشان دهنده ي علت موثرتر در وقوع حوادث مي باشد. در جدول زير، نتيجه رتبه بندي با استفاده از روش GRA و درجه همبستگي هر علت نشان داده شده است: جدول4-1- رتبه بندي علل تامه حوادث ترافيکي جاده اي با GRA همان طور که در جدول مشاهده مي شود، مهمترين علل حوادث ترافيکي جاده اي در استان فارس با استفاده از روش تحليل رابطه خاکستري، عدم رعايت حق تقدم، عدم توانايي در کنترل و عدم رعايت فاصله طولي است و کم اهميت ترين علل با بکارگيري اين روش، عدم آشنايي با جاده و عدم مهارت در رانندگي مي باشد. 4-2-2- رتبه بندي علل حوادث ترافيکي جاده اي با استفاده از مدل خاکستريGM(1,N) تجزيه و تحليل مدل خاکستري GM(1,N) بر اساس تئوري سيستم خاکستري مي باشد که براي مطالعه جامع(فراگير) ورودي و خروجي هاي يک سيستم بکار مي رود. بعلاوه، اين مدل به کشف تغييرات هر رابطه از سيستم کمک مي کند، روابط بين عوامل(فاکتورها) در مدل خاکستريGM(1,N) مي تواند به عنوان تحليل رابطه خاکستري ديگري از سيستم در نظر گرفته شود (سنگ و همکارانش،2003 :2474)در واقع اين مدل روند توسعه سيستم را پيش بيني و کشف مي کند. ضرايب b به دست آمده با مدل خاکستري GM(1,N) براي هر علت، نشان دهنده اهميت هر علت در مقايسه با ساير علل مي باشد که در اين روش، رتبه بندي نيز بر اساس قدرمطلق ضرايب b به دست آمده صورت مي گيرد. مدل GM(1,N) به منظور رتبه بندي علل تامه حوادث ترافيکي جاده اي با استفاده از داده هاي مربوط به علل حوادث ساخته شده که نتايج رتبه بندي با استفاده از اين روش در جدول زير نشان داده شده است: جدول4-2- رتبه بندي علل تامه حوادث ترافيکي جاده اي با GM(1,N) همان طور که مشاهده مي شود ، نتايج رتبه بندي با مدل خاکستري GM(1,N) نشان مي دهد که مهمترين علل حوادث ترافيکي جاده اي در استان فارس تجاوز به چپ ناشي از سبقت، عدم مهارت در رانندگي، انحراف و تجاوز به چپ و تجاوز از سرعت مجاز مي باشد. 4-3- رتبه بندي محورهاي اصلي عبور و مرور در استان فارس بر اساس ميزان تصادفات در هر محور همانطور که گفته شد، عامل انساني در راس همه عوامل تاثيرگذار بر حوادث ترافيکي قرار دارد ولي برخي کارشناسان وضعيت نامطلوب راه ها را مهم تر از عوامل انساني مي دانند. در ايران 192 هزار کيلومتر راه وجود دارد که درصد پاييني از آن آزاد راه و بزرگراه است. کيفيت نامناسب سطح سواره رو بخش عمده اي از راه ها، گنجايش کم، تجاوز به حريم راه ها، افزايش ساخت و ساز در حريم راه ها، عدم سازماندهي راه هاي ورودي و خروجي از مسيرهاي اصلي به ويژه در ورودي شهرهاي واقع در طول مسير، عدم رعايت اصول هندسي در پاره اي از راه ها و عدم وجود علايم راهنمايي در مکان هاي مورد نياز، نبود خط کشي واضح، نبود جان پناه نظير گاردريل و ديوار حفاظتي در پرتگاه ها، دسترسي هاي متعدد از کناره راه ها به سطح راه ها، مجزا نبودن مسيرهاي رفت و برگشت در اکثر راه هاي کشور و عدم نگه داري اصولي و به موقع از راه از جمله عواملي هستند که باعث بروز بخشي از سوانح جاده اي و تلفات انساني و مالي فراواني مي شوند و استان فارس نيز از اين امر مستثنا نمي باشد. از اين رو در اين پژوهش، شناسايي حادثه خيزترين محورهاي استان فارس به منظور تصميم گيري هاي بهتر در آينده جهت اولويت بهبود وضعيت جاده ها صورت مي گيرد. مطابق با گزارشات تحليلي سازمان حمل و نقل و پايانه هاي استان فارس، از ميان محورهاي عبور و مرور استان، پنج محور اصلي انتخاب گرديده و آمار ساير محورها با توجه به نزديکي و يکسان بودن پاسگاه هايي که اين محورها را پوشش مي دهند به اين پنج محور تخصيص داده شده است. که طبق اين گزارشات، محورهاي اصلي عبور و مرور استان فارس عبارتند از: محور شيراز‐ سعادت شهر – آباده ، محور شيراز ‐ فسا داراب ‐ فورگ ، محور شيراز ‐ سپيدان، محورشيراز‐ كازرون ، محور شيراز ‐ فيروزآباد، جهرم ‐ لار . جهت رتبه بندي اين محورها بر اساس ميزان تصادفات در هر محور، از آمار تصادفات محورها در سالهاي 1384 تا1388، مندرج در گزارشات تحليلي تصادفات و تلفات سازمان کل حمل و نقل و پايانه هاي استان فارس، استفاده شده است. رتبه بندي محورها بر اساس ميزان تصادفات، به دو روش GRA و GM(1,N) صورت گرفته است. 4-3-1- رتبه بندي محورها بر اساس ميزان تصادفات به روش تحليل رابطه خاکستري در اين قسمت محورهاي عبور و مرور استان فارس با توجه به آمار تصادفات صورت گرفته در هر محور در سالهاي 1384 تا 1388 ، با روش تحليل رابطه خاکستري رتبه بندي شده است که مجموع تصادفات در هر سال به عنوان سري مرجع و محورهاي عبور و مرور به عنوان سري مقايسه اي مي باشند. نتايج رتبه بندي به صورت زير مي باشد: جدول4-3- رتبه بندي محورهاي اصلي عبور و مرور با توجه به ميزان تصادفات با GRA با توجه به جدول، در روش تحليل رابطه خاکستري، از نظر ميزان تصادفات، محور شيراز- سعادت شهر-آباده در بالاترين اولويت(پر حادثه ترين محور استان) و محور شيراز –سپيدان در پايين ترين اولويت قرار دارد. 4-3-2- رتبه بندي محورها بر اساس ميزان تصادفات با مدل خاکستريGM(1,N) در رتبه بندي محورها با توجه به ميزان تصادفات با مدل خاکستري GM(1,N) از آمار تصادفات گزارش شده توسط سازمان حمل و نقل و پايانه هاي استان در سالهاي 1384تا1388 بهره گرفته شد. نتايج رتبه بندي با روش GM(1,N) در جدول زير نشان داده شده است. جدول4-4- رتبه بندي محورهاي اصلي عبور و مرور با توجه به ميزان تصادفات با GM(1,N) همان طور که مشاهده مي شود در رتبه بندي محورها با مدل خاکستري GM(1,N)(با توجه به قدر مطلق ضرايب b) محور شيراز –سعادت شهر-آباده پرحادثه ترين محور و محور شيراز- سپيدان، از نظر ميزان تصادفات ،در پايين ترين اولويت قرار دارد. 4-4- رتبه بندي محورهاي اصلي عبور و مرور در استان فارس با توجه به آمار تلفات در هر محور جهت رتبه بندي اين محورها با توجه به ميزان تلفات(مرگ و مير ناشي از حوادث ترافيکي) در هر محور، از آمار تلفات محورها در سالهاي 1385 تا1389، مندرج در گزارشات تحليلي تصادفات و تلفات سازمان کل حمل و نقل و پايانه هاي استان فارس، استفاده شده است. رتبه بندي محورها با توجه به آمار تلفات، به دو روش GRA و GM(1,N) صورت گرفته است. 4-4-1- رتبه بندي محورها بر اساس آمار تلفات به روش تحليل رابطه خاکستري در اين قسمت محورهاي عبور و مرور استان فارس با توجه به آمار تلفات در هر محور در سالهاي 1385 تا 1389، با روش تحليل رابطه خاکستري رتبه بندي شده است که مجموع تلفات در هر سال به عنوان سري مرجع و محورهاي عبور و مرور به عنوان سري مقايسه اي مي باشند. نتايج رتبه بندي به صورت زير مي باشد: جدول 4-5- رتبه بندي محورهاي اصلي عبور و مرور با توجه به آمار تلفات باGRA همان طور که در جدول مشاهده مي شود در رتبه بندي محورها با تحليل رابطه خاکستري، محور شيراز –سعادت شهر-آباده در بالاترين اولويت و محور شيراز- سپيدان، از نظر ميزان تلفات ،در پايين ترين اولويت قرار دارد. 4-4-2- رتبه بندي محورها بر اساس آمار تلفات با مدل خاکستريGM(1,N) در رتبه بندي محورها با توجه به آمار تلفات در هر محور، با مدل خاکستري GM(1,N) از آمار تلفات گزارش شده توسط سازمان حمل و نقل و پايانه هاي استان در سالهاي 1384تا 1388 بهره گرفته شد. نتايج رتبه بندي با روش GM(1,N) در جدول زير نشان داده شده است.(رتبه بندي بر اساس قدر مطلق ضرايب b به دست آمده براي هر محور صورت مي گيرد) جدول4-6- رتبه بندي محورهاي اصلي عبور و مرور با توجه به آمار تلفات با GM(1,N) با توجه به جدول، در روش تحليل رابطه خاکستري، از نظر ميزان تصادفات، محور شيراز- سعادت شهر-آباده در بالاترين اولويت(پر حادثه ترين محور استان) و محور شيراز –سپيدان در پايين ترين اولويت قرار دارد. 4-5- پيش بيني حوادث ترافيکي جاده اي پيش بيني به معناي تخمين امري است که در آينده رخ خواهد داد. براي مثال،هواشناسان وضعيت هوا و ورزش دوستان، نتيجه مسابقات ورزشي را پيش بيني مي کنند. هر سازماني براي ادامه حيات خود و تضمين موفقيتش در بازار رقابتي، نيازمند پيش بيني آينده است.پيش بيني از يک سو فرآيندي نامطمئن است زيرا با يقين نمي توان دربارۀ آينده سخن گفت و از سويي ديگر هر چه افق پيش بيني وسيع تر شود، عدم اطمينان بيشتر مي شود.به دليل آنکه متغييرهاي بيشتري دخيل مي شوند و امکان وقوع حوادث مختلف افزايش مي يابد.(متقي،1387:19)پيش‌بيني آينده يکي از مهمترين وظايف مديريت است . چرا که تمام تصميمات مديريتي براساس پيش‌بيني آينده شکل مي‌گيرد .(ساندرس،2006:17) به منظور پيش بيني حوادث ترافيکي جاده اي در استان فارس در اين مطالعه، از آمار حوادث ترافيکي جاده اي در سالهاي 1381تا 1389 بهره گرفته شده است که اين آمار از گزارشات تحليلي تصادفات و تلفات استان فارس که توسط سازمان کل حمل و نقل و پايانه‌هاي فارس و با توجه به گزارشات پليس راه و پزشکي قانوني استان فارس تنظيم گرديده، تهيه شده است. با استفاده از آمار حوادث ترافيکي در سالهاي گذشته، مي توان ميزان حوادث را در سالهاي آتي پيش بيني کرد. به دليل تطابق ماهيت حوادث ترافيکي با سيستم هاي خاکستري، در اين پژوهش از تئوري سيستم خاکستري براي پيش بيني حوادث ترافيکي جاده اي استفاده مي شود. در ابتدا ميزان دقت و صحت پيش بيني مدل خاکستري GM(1,1)، مدل خاکستري Verhulst و مدل خاکستري DGM(2,1) با يکديگر مقايسه و سپس بهترين مدل از نظر دقت پيش بيني(داراي کمترين خطاي پيش بيني) براي پيش بيني حوادث ترافيکي جاده اي بکار مي رود. به منظور مقايسه عملکرد سه مدل GM(1,1)، مدل Verhulst و مدل DGM(2,1) براي پيش بيني، از داده هاي حوادث ترافيکي سالهاي 1387 تا 1389 به عنوان موضوع سنجش بهره گرفته مي شود. از سوي ديگر مدلسازي در سه مدل مذکور با توجه به آمار حوادث ترافيکي جاده اي استان فارس در سالهاي 1381 تا 1386 مي باشد. 4-5-1- مدل خاکستريGM(1,1) در ارزيابي پيش بيني با مدل خاکستريGM(1,1) ، از آمار حوادث ترافيکي سالهاي 1381تا 1386 براي ايجاد مدل پيش بيني ، و آمار حوادث ترافيکي سالهاي 1387 تا 1389 براي بررسي صحت و دقت مدل استفاده مي شود. نتايج پيش بيني با مدل خاکستري(1و1) و ميزان خطاي نسبي پيش بيني در جدول زير نشان داده شده است. جدول 4-7- مدل خاکستري GM(1,1) در پيش بيني حوادث ترافيکي جاده اي در استان فارس خطاي نسبي از رابطه زير محاسبه مي گردد: همان گونه که در جدول مشاهده مي شود اين مدل تغيير ساختار حوادث ترافيکي را به خوبي دنبال مي کند، خطاي نسبي پيش بيني در سالهاي 87، 88 و 89 نشان مي دهد که اين مدل براي پيش بيني کوتاه مدت مناسب تر است و دقت بالاتري را داراست. منحني مقادير واقعي و پيش بيني در نمودار زير نشان داده شده است: شکل4-1-منحني پيش بيني خاکستري مدل GM(1,1) 4-5-2- مدل خاکستري Verhulst در ارزيابي پيش بيني با مدل خاکستريVerhulst نيز از آمار حوادث ترافيکي سالهاي 1381تا 1386 براي مدلسازي ، و آمار حوادث ترافيکي سالهاي 1387 تا 1389 براي ارزيابي دقت و صحت مدل استفاده مي شود. نتايج پيش بيني با اين روش و مقدار خطاي نسبي پيش بيني در جدول زير نشان داده شده است. جدول 4-8- مدل خاکستري Verhulst در پيش بيني حوادث ترافيکي جاده اي در استان فارس شکل4-2- منحني پيش بيني خاکستري مدلVerhulst با توجه به جدول مشاهده مي شود که مقدار خطاي نسبي در اين روش بالاست. اگرچه ميزان حوادث ترافيکي جاده اي به سرعت در حال افزايش است ولي مدل Verhulst نمي تواند اين تغيير ساختار را به خوبي دنبال کند. 4-5-3- مدل خاکستريDGM(2,1) در ارزيابي پيش بيني با مدل خاکستري DGM(2,1) نيز از آمار حوادث ترافيکي سالهاي 1381تا 1386 براي مدلسازي ، و آمار حوادث ترافيکي سالهاي 1387 تا 1389 براي ارزيابي عملکرد مدل استفاده مي شود. نتايج پيش بيني با اين مدل و ميزان خطاي پيش بيني در جدول زير نشان داده شده است. جدول 4-9- مدل خاکستري DGM(2,1) در پيش بيني حوادث ترافيکي جاده اي در استان فارس شکل4-3- منحني پيش بيني خاکستري مدل DGM(2,1) همانگونه که در جدول مشاهده مي شود، مدل DGM(2,1) تغيير در حوادث ترافيکي را دنبال مي کند ولي خطاي نسبي براي سالهاي 1387 و 1388 قابل توجه مي باشد. 4-5-4- مقايسه نتايج پيش بيني با مدلهاي GM(1,1)، مدل خاکستري Verhulst و مدل DGM(2,1) جدول زير مقادير واقعي و پيش بيني به منظور مقايسه خطاي نسبي و صحت سه مدل GM(1,1)، Verhulst و مدل DGM (2,1) را نشان مي دهد: جدول4-10- مقادير مدلها و خطاهاي پيش بيني حوادث ترافيکي جاده اي در استان فارس با توجه به جدول 10، اين مطلب مشهود است که قدرمطلق خطاي نسبي مدل GM(1,1) در مقايسه با دو مدل ديگر کمتر مي باشد. ميانگين قدرمطلق درصد خطا(MAPE) و ميانگين قدر مطلق مجموع انحرافات (MAD) و ميانگين مجذور خطاي پيش بيني(MSE) براي دو مرحله 1381تا1386 و 1387تا1389 در جداول زير نشان داده شده است: جدول4-11- نتايج تحليل خطاي MAPE بر اي مدلهاي پيش بيني مختلف جدول4-12- نتايج تحليل خطاي MAD بر اي مدلهاي پيش بيني مختلف جدول4-13- نتايج تحليل خطاي MSE بر اي مدلهاي پيش بيني مختلف با توجه به جداول، MAPE براي مدل GM(1,1)، مدل Verhulst و مدل DGM(2,1) در سالهاي 1387تا 1389 به ترتيب 7.7، 12.1و 7.9 مي باشد . با توجه به جداول، مشاهده مي شود که دقت پيش بيني دو مدل GM(1,1) و مدل DGM(2,1) از مدل Verhulst براي دو مرحله (سال1381تا 1386 و سال 1387تا 1389) بيشتر است. به طور دقيقتر، دقت پيش بيني مدل GM(1,1) از دو مدل ديگر بيشتر است. نمودار زير مقادير واقعي و پيش بيني شده با سه مدل را در دو مرحله نشان مي دهد. با توجه به شکل ، در مقايسه دو مدل GM(1,1) و DGM(2,1)، مشاهده مي شود که مدل GM(1,1)، دقت پيش بيني بالاتري دارد و بهتر مي تواند تغيير ساختار حوادث ترافيکي را دنبال نمايد. شکل4-4-مقادير واقعي و مقادير مدلها براي حوادث ترافيکي جاده اي در استان فارس از 1381 تا 1389 شکل زير مقايسه قدرمطلق خطاي نسبي مقادير واقعي و پيش بيني شده با سه مدل را نشان مي دهد. همانگونه که مشاهده مي شود دقت پيش بيني مدلGM(1,1) از دو مدل ديگر بيشتر است. با مقايسه خطاي نسبي دو مدل GM(1,1) و DGM(2,1) در سالهاي 1387تا 1389، اين نتيجه حاصل مي شود که براي پيش بيني کوتاه مدت، مدل پيش بيني GM(1,1) دقت بالاتري دارد . شکل4-5- مقادير خطاي نسبي براي سه مدل پيش بيني در سالهاي 1381تا 1389 مطابق با نتايج بالا، مدل پيش بيني GM(1,1) در مقايسه با دو مدل DGM(2,1) و مدل Verhulst کمترين خطاي پيش بيني و در نتيجه بيشترين دقت را دارد و براي پيش بيني کوتاه مدت مناسب تر مي باشد. 4-5- 5- پيش بيني حوادث ترافيکي با مدل خاکستري GM(1,1) با توجه به نتايج حاصل از قسمت قبل، مدل خاکستري GM(1,1) براي پيش بيني ميزان حوادث ترافيکي جاده اي در استان فارس به کار مي رود. براي اين منظور آمار حوادث ترافيکي سالهاي 1386 تا 1389 براي پيش بيني ميزان حوادث در سالهاي 1390 و 1391 با استفاده از مدل GM(1,1) به کار مي رود. جدول4- 14- نتايج مدل خاکستري GM(1,1) در پيش بيني حوادث ترافيکي جاده اي در استان فارس با توجه به جدول، مقدار پيش بيني حوادث ترافيکي در سالهاي 90و 91 با روش GM(1,1) به ترتيب 12502 و 12786 مي باشد. فصل پنجم نتيجه گيري و پيشنهادات 5-1- مقدمه حمل و نقل يکي از ضروريات جوامع کنوني است و ايمني در آن يک ويژگي و ضرورت بنيادي است. حوادث ترافيکي در کشور ايران از جمله مسائل اجتماعي است که ضرورت پرداختن به آن اجتناب ناپذير است. در اين راستا، در اين مطالعه حوادث ترافيکي جاده اي در استان فارس بررسي شد. حوادث ترافيکي فرايندي پوياست که به طور مستمر تغيير مي کند ، تحت شرايط خاصي روي مي دهد و تصادفي و نامعين مي باشد، حوادث ترافيکي ويژگي هاي سيستم خاکستري را دارد. با توجه به تطابق ماهيت حوادث ترافيکي با سيستم هاي خاکستري، به منظور بررسي و تجزيه و تحليل حوادث ترافيکي جاده اي در استان فارس از رويکرد سيستم خاکستري بهره گرفته شد. ابتدا با استفاده از اين تکنيک علل اصلي حوادث ترافيکي شناسايي شد. سپس محورهاي اصلي استان با اين تکنيک با توجه به ميزان تصادفات و تلفات رتبه بندي شدند. نهايتا از مدل خاکستري GM(1,1) براي پيش بيني حوادث ترافيکي سال آتي استفاده شد. 5-2- نتايج تحقيق با توجه به خروجي هاي به دست آمده از تجزيه و تحليل با استفاده از تئوري سيستم خاکستري ، مي توان نتايج اين تحقيق را به شرح زير برشمرد: الف- علل اصلي حوادث ترافيکي جاده اي در استان فارس در رتبه بندي با تحليل رابطه خاکستري به ترتيب: عدم رعايت حق تقدم، عدم توانايي در کنترل، عدم رعايت فاصله طولي، انحراف و تجاوز به چپ، تجاوز از سرعت مجاز، تجاوز به چپ ناشي از سبقت، عجله و شتاب بي مورد، خستگي و خواب آلودگي، عدم مهارت در رانندگي و عدم آشنايي با جاده مي باشد و در رتبه بندي با مدل خاکستري GM(1,N) که به کشف روند توسعه(ظهور) ساير علل در سيستم حوادث ترافيکي مي پردازد، علل اصلي به ترتيب عبارتند از: تجاوز به چپ ناشي از سبقت، عدم مهارت در رانندگي، خستگي و خواب آلودگي، انحراف و تجاوز به چپ، تجاوز از سرعت مجاز، عجله و شتاب بي مورد، عدم آشنايي با جاده، عدم رعايت فاصله طولي، عدم توانايي در کنترل و عدم رعايت حق تقدم .با ترکيب نتايج تحليل رابطه خاکستري و مدل GM(1,N) مي توان نتيجه گرفت که سرعت غير مجاز و انحراف و تجاوز به چپ از علل اصلي حوادث ترافيکي جاده‌اي در استان فارس مي باشند. درگزارشات تحليلي پليس راه، بر اساس آمار سالانه حوادث ترافيکي، در هر سال مهمترين علل حوادث ترافيکي شناسايي مي شود، مطابق با اين گزارشات مهمترين علل حوادث ترافيکي جاده اي در استان فارس بر اساس آمار حوادث ترافيکي سال1389، عدم رعايت حق تقدم، عدم توانايي در کنترل، عدم رعايت فاصله طولي و سرعت غير مجاز مي باشد. که با مقايسه نتايج پژوهش حاضر با گزارشات پليس راه استان، اين مطلب تاکيد مي گردد که سرعت غير مجاز از مهمترين و اصلي ترين علل حوادث ترافيکي جاده اي در استان فارس به شمار مي روند. ب-نتايج رتبه بندي محورهاي عبور و مرور استان فارس با توجه به ميزان تصادفات با روش تحليل رابطه خاکستري نشان مي دهد که حادثه خيزترين محورها به ترتيب محور شيراز- سعادت شهر-آباده، محور شيراز-کازرون، محور شيراز-فسا-داراب-فورگ، محور شيراز-جهرم-لار و محور شيراز-سپيدان مي باشد. و در روش GM(1,N) به ترتيب پر حادثه خيزترين محورها عبارتنداز: محور شيراز-سعادت شهر-آباده، محور شيراز- فسا-داراب-فورگ، محور شيراز-جهرم-لار، محور شيراز-کازرون و محور شيراز-سپيدان. با ترکيب نتايج دو روش GRA و GM(1,N) مي توان نتيجه گرفت که محور شيراز- سعادت شهر-آباده و محور شيراز-فسا- داراب-فورگ پرحادثه خيزترين محورها ي استان مي باشند. بر اساس گزارشات تحليلي سازمان کل حمل و نقل و پايانه هاي استان فارس که بر اساس آمار حوادث در سال 1389 تهيه شده است، محورهاي شيراز- سعادت شهر-آباده و محور شيراز- کازرون پرحادثه خيزترين محورهاي استان مي باشند. ج-نتايج رتبه بندي محورهاي عبور و مرور استان فارس با توجه به ميزان تلفات با روش GRA نشان مي دهد که به ترتيب محور شيراز- سعادت شهر-آباده، محور شيراز-جهرم-لار، محور شيراز-کازرون، محور شيراز-فسا-داراب-فورگ و محور شيراز-سپيدان داراي بيشترين تلفات ناشي از حوادث ترافيکي مي باشند. و در روش GM(1,N) به ترتيب محور شيراز-سعادت شهر-آباده، محور شيراز- فسا-داراب-فورگ، محور شيراز-جهرم-لار، محور شيراز-کازرون و محور شيراز-سپيدان بيشترين تلفات را دارند. با ترکيب نتايج دو روش GRA و GM(1,N) مي توان نتيجه گرفت که محور شيراز- سعادت شهر-آباده و محور شيراز-جهرم-لار داراي بيشترين تلفات ناشي از حوادث ترافيکي مي باشند. گزارشات تحليلي سازمان حمل و نقل و پايانه هاي استان فارس نشان مي دهد که با توجه به فراواني تلفات ناشي از حوادث در سال1389 در محورهاي استان، محور شيراز- سعادت شهر- آباده و محور شيراز- جهرم- لار، پر تلفات ترين محورهاي استان در نتيجه حوادث ترافيکي مي باشند که نتايج پژوهش حاضر نيز اين مطلب را تاکيد مي کند، بنابراين اين نتايج ميتواند مبناي محکمي براي تصميم گيري هاي آينده به منظور کاهش حوادث ترافيکي در اين محورها باشد. در مقايسه نتايج تحقيق حاضر با گزارشات پليس راه و سازمان حمل و نقل و پايانه هاي فارس، ذکر اين مطلب حايز اهميت است که در گزارشات سالانه پليس راه و سازمان حمل و نقل و پايانه هاي فارس، بر اساس آمار سالانه حوادث ترافيکي و تلفات آن، مهمترين علل حوادث ترافيکي و حادثه خيزترين محورها با توجه به ميزان حوادث ترافيکي و تلفات ناشي از آن در هرسال مشخص مي شوند. ولي در تحقيق حاضر براي بررسي حوادث ترافيکي ( شناسايي مهمترين علل حوادث و حادثه خيزترين محورها) دو تکنيک تحليل رابطه خاکستري و مدل خاکستري GM(1, N) به کار گرفته شد که تحليل رابطه خاکستري، مهمترين علل و حادثه خيزترين محورها با در نظر گرفتن آمار حوادث ترافيکي در چندين سال، شناسايي مي کند و مدل خاکستري GM(1, N) با توجه به آمار حوادث ترافيکي در سالهاي قبل به شناسايي و کشف روند توسعه سيستم مي پردازد. نتايج تحقيق، حاصل ترکيب نتيجه اين دو تکنيک در شناسايي مهمترين علل و حادثه خيزترين محورها مي باشد، از اين رو در مقايسه با گزارشات پليس راه و سازمان حمل و نقل و پايانه هاي فارس، واقعي تر و جامع تر است و مي تواند مبناي مناسبتري براي تصميم گيريها و برنامه ريزي هاي جامع در اين زمينه باشد و تمرکز امکانات و منابع را در آينده نشان مي دهد. د- براي پيش بيني حوادث ترافيکي جاده اي در استان فارس، ابتدا عملکرد و دقت پيش بيني سه مدل خاکستري GM(1,1)، مدل Verhulst و مدل DGM(2,1) ارزيابي گرديد. نتايج نشان مي دهد که صحت و دقت پيش بيني مدل GM(1,1) در پيش بيني حوادث ترافيکي سالهاي 1387تا 1389 بيشتر از دو مدل Verhulst و مدل DGM(2,1) مي باشد. بنابراين مدل GM(1,1) به دليل دقت بالاتر در پيش بيني( خطاي کمتر) براي پيش بيني در کوتاه مدت مناسبتر از دو مدل ديگر مي باشد. در پيش بيني حوادث ترافيکي با مدل GM(1,1) ميزان حوادث ترافيکي جاده اي در سالهاي 1390 و 1391 به ترتيب 12502 و 12786 پيش بيني شد. البته اميد هست که با افزايش تلاش ها، فعاليتها و اقدامات پيشگيرانه جدي ميزان افزايش حوادث ترافيکي در سالهاي آتي کاهش يابد. 5-3- محدوديت هاي تحقيق در انجام تحقيق حاضر، محدوديت ها و دشواري هاي زيادي وجود داشت که برخي از مهمترين آنها به شرح زير برشمرد: عدم دسترسي به برخي کتب و مقالات لازم از مشکلات اساسي در انجام تحقيق حاضر مي باشد، که خصوصا در دسترسي به جديدترين مقالات در زمينه مورد مطالعه بيشتر نمود پيدا مي کند. عدم همکاري کامل پليس راه استان براي در اختيار قرار دادن داده ها و اطلاعات مورد نياز در زمينه حوادث ترافيکي به دلیل محرمانه بودن اطلاعات مربوط به حوادث. نتايج تحقيق متاثر از صحت، دقت و تماميت هاي داده هاي مساله مي باشد. از مشکلات اساسي که انجام تحقيقات را با دشواري هاي زيادي روبرو مي سازد، نبود منابع اطلاعاتي مطمئن، ناهمخواني اطلاعات حاصل از چندين منبع مختلف و فقدان يک پايگاه داده منسجم براي آمار و ارقام و داده هاي موجود مي باشد. که در تحقيق حاضر نيز ملموس و مشهود بود. 5-4- پيشنهادات کاربردي با توجه به نتايج تحقيق، برخي از پيشنهادات کاربردي به صورت زير مي باشد: مطابق با نتايج رتبه بندي علل حوادث ترافيکي، براي کاهش حوادث ترافيکي لازم است انطباقي بين جرائم رانندگي و علل حوادث ايجاد شود به گونه اي که با تعلق جريمه هاي سنگين براي علل با رتبه بالا، بتوان سهم اين عوامل را در ايجاد حادثه کاهش داد. نامناسب بودن وضعيت جاده ها در استان فارس يکي از عوامل تاثيرگذار بر افزايش حوادث ترافيکي جاده اي مي باشد، از اين رو نتايج رتبه بندي محورهاي حادثه خيز مي تواند مبناي مناسبي براي اصلاح جاده ها و تخصيص امکانات ( با توجه به محدوديت منابع و امکانات) توسط پليس راه و سازمان حمل و نقل به اين محورها باشد، به عنوان مثال در صورتي که پليس راه بخواهد با کنترل از طريق نصب دوربين و يا برقراري گشتهاي نامحسوس در اين محورها حوادث را کاهش دهد، امکانات تخصيص داده شده بايد ارتباط معناداري با نتايج رتبه بندي محورها داشته باشد و محورها با رتبه بالاتر (محورهاي با خطر بيشتر) نظير محور شيراز- سعادت شهر- آباده (بالاخص مناظقي از اين محور که ميزان حوادث بيشتر است) از توجه بيشتري برخوردار شوند. نتايج پيش بيني حوادث ترافيکي جاده اي در سالهاي آتي نشان مي دهد که وقوع حوادث ترافيکي جاده اي در آينده روند افزايشي دارد و همچنان ميزان وقوع اين حوادث در استان فارس بالا است. اين ، ضرورت توجه بيشتر مسئوولين به اتخاذ تدابيري براي جلوگيري از وقوع حوادث ترافيکي جاده اي را نشان مي دهد. 5-5- پيشنهادات براي پژوهش هاي آتي بکارگيري ساير تکنيک هاي MADM جهت رتبه بندي علل حوادث ترافيکي و محورهاي عبور و مرور و مقايسه نتايج با پژوهش حاضر. بکارگيري ساير تکنيکهاي پيش بيني جهت پيش بيني حوادث ترافيکي و مقايسه نتايج با پژوهش حاضر. استفاده از تکنيک هاي ترکيبي با مدلهاي خاکستري براي پيش بيني و رتبه بندي و مقايسه نتايج با پژوهش حاضر. انجام پژوهش هاي مشابه در ساير استان هاي کشور بالاخص استانهايي که آمار حوادث ترافيکي در آنها بيشتر و قابل توجه مي باشد. انجام پژوهش مشابه در سطح کشور. منابع و مآخذ فارسي آيت اللهي، محمدتقي، جعفر حسن زاده و عباسعلي رمضاني(1384)، "محاسبه بار ناشي از سوانح و حوادث ترافيکي در استان خراسان جنوبي"، مجله تخصصي اپيدميولوژي استان فارس،دوره 4، شماره3و4، 51-57. احدي، محمد رضا، محمد تنظيفي و احسان دوست محمدي(1388)، " اولويت بندي اصلاح نقاط حادثه خيز با استفاده از آناليز تلفيقي تصميم گيري چند معياره و شبکه عصبي"، اولين کنفرانس ملي تصادفات و سوانح جاده اي و ريلي دانشگاه آزاد اسلامي زنجان. باقري، خليلي فاطمه و عبدالرضا شيخ الاسلامي(1388)، " مدلسازي نقش عامل جاده و محيط در بروز تصادفات آزادراههاي برونشهري با استفاده از تكنيك شبكه هاي عصبي"، اولين کنفرانس ملي تصادفات و سوانح جاده اي و ريلي دانشگاه آزاد اسلامي زنجان. باقري، محمد رضا (1374)، " بررسي علتهاي افزايش تصادفات جاده اي"، فصلنامه صنعت بيمه، شماره 38، ص: 101-110. باقري، خليلي فاطمه و عبدالرضا شيخ الاسلامي(1388)، "معرفي و ارزيابي تکنيک ها و روشهاي موجود در آناليز تصادفات"، اولين کنفرانس ملي تصادفات و سوانح جاده اي و ريلي دانشگاه آزاد اسلامي زنجان. پورعلي، يوسف(1388)، " حوادث ترافيکي و تاثير آن بر فرد و جامعه"، نشريه جاده ابريشم، شماره87، 19-21. حافظ نيا، محمدرضا (1380)، مقدمه اي بر روش تحقيق در علوم انساني . انتشارات سمت. چاپ سوم. دباغي، آزاده و امير مهدي ملک(1389)، "ارايه ي روشي براي ارزيابي و رتبه بندي چشم انداز سازمان ها با استفاده از پژوهش آميخته"، فصلنامه مديريت صنعتي دانشکده مديريت دانشگاه تهران، دوره2، شماره4، ص57- 74. دهقاني، علي (1380)، " نقش و جايگاه صنعت بيمه در کاهش خسارت ناشي از تصادفات رانندگي"، مجلات اقتصاد و صنعت بيمه، شماره61، 26-52. ساروخاني، باقر(1387) روشهاي تحقيق در علوم اجتماعي : اصول و مباني . تهران پژوهشگاه علوم انساني و مطالعات فرهنگي. چاپ اول. سليمان اختياري، يلدا و محسن شمس (1388)، " بسيج رسانه هاي اظلاع رساني و آموزشي و پيشگيري از حوادث ترافيکي"، فصلنامه مطالعات مديريت انتظامي، سال چهارم، ش دوم، 252-267. عابدي، محمد حسن، حسين فانيان، زيبا فرج زادگان، مسعود قادي پاشا، آرش قدوسي، عاطفه کاظمي رباطي(1386)، " بررسي اپيدميولوژيک حوادث رانندگي در استان اصفهان در سالهاي‏ 1382-1381" ، مجلات حقوق، پزشکي قانوني، شماره 46، 87-91. عظیمی، نورالدین و محمد رضا فاروقی (1387)، " ا الگوهاي فضايي حوادث ترافيکي درون شهري در رشت" ، نشريه پژوهش هاي جغرافيايي انساني، شماره 65، 33-51. کديور، محمدرحيم، کيارش آرامش، بهروز شريفي، شهلا اسدافروز (1385)، "علل شايع مرگ ومير استان فارس، سال1380 "، مجله پزشکي هرمزگان، سال دهم، ش 1، ص47-55. محسني، حسين و علي منصور خاکي(1388). " نقش پررنگ تر عامل انساني نسبت به راه در تصادفات جاده اي کشور" ، اولين کنفرانس ملي تصادفات و سوانح جاده اي و ريلي دانشگاه آزاد اسلامي زنجان. محمدي، علي و نبي مولايي (1389)، "کاربرد تصميم گيري چند معياره خاکستري در ارزيابي عملکرد شرکت ها" ، فصلنامه مديريت صنعتي دانشکده مديريت دانشگاه تهران ، دوره 2 ، شماره4،ص125 تا 142. وهاب زاده، ابراهيم(1387)، " تاثير عامل انساني بر وقوع تصادفات رانندگي آزاد راه کرج- قزوين در سال 84 و راه هاي کنترل و کاهش آن"، فصلنامه مطالعات مديريت ترافيک، سال سوم، ش 8، ص57-84. يعقوبي، حميد (1379)، "بررسي نقش عامل انساني در بروز تصادفات رانندگي در ايران" ، فصلنامه انديشه و رفتار، سال ششم، شماره 1. ص 60-67. انگليسي Abbas. Kh. A (2004),"Traffic safety assessment and development of predictive models for accidents on rural roads in Egypt", Accident Analysis Prevention 36, 149-163 Ansari, S. Akhdar, F. Mandoorah, M. and Moutaery, K (2000),"Causes and effects of road traffic accidents in Saudi Arabia", Public Health 114, 37-39. Chang ping chang (2006). Managing business attributes and performance for commercial banks, Journal of American Academy of Business. Vol. 9, No 1: 104-109. David. K. W. Ng (1994). "Grey system and grey relational model", ACM SIGCE Bulletin, Vol. 20: 1-9. David. K. W Ng (1995). "Contrasting Grey System Theory to Probability and Fuzzy", ACM SIGICE Bulettin, Vol.20: No. 3, 3-9. Dong G., Yamaguchi D. and M. Nagai (2006). "A grey- based decision making approach to the supplier selection problem", Mathematical and Computer Modeling, Vol 46: 573-581. Dong G., Yamaguchi D. and M. Nagai (2007). "A GM(1,1)- Markov Chain combined model with an application to predict the number of Chinese international airlines", Technological Forecasting & Social Change74, 1465-1481. Fang, M. and G. Tzeng (2004). Combining grey relation and TOPSIS concepts for selecting an expatriate host country, Mathematical and Computer Modeling, 46: 1473-1490. Hong. D, Kim. J, Kim. W, Lee. Y and H.Ch. Yang (2005), "Development of traffic accident prediction models by traffic and road characteristics in urban areas", Proceedings of the Eastern Asia Society for Transportation Studies, Vol. 5, pp. 2046 – 2061. Hsu. Ch. Ch and Ch. Y. Chen (2003), "Application of improved grey prediction model for power demand forecasting", Energy Conversion & Management 44, 2241-2249. Julong. D (1989), "Introduction to Grey System Theory", Journal of Grey System, 1-24. Kayacan. E. and O. Kaynak (2006). "Grey Prediction Based Control of a Non- Linear Liquid Level System Using PID Type Fuzzy Controller", Electrical an Electronic Engineering Department Bagazici University, 1-5. Kayacan. E., Kaynak. O. and B. Ulutas (2010). "Grey System Theory- Based models in time Series prediction", Expert Systems with Application37, 1784-1789. Kuo, Y., Yang, T. and G Huang (2008). The use of grey relational analysis in solving multipile attribute decision making problems, Computers and Industrial Engineering, 55: 80-93. Lin. Y. H., Lee. P. Ch and T. P. Chang (2009), "Adoptive and high- precision grey forecasting model", ELSEVIER, 9658-9662. Lin. Ch. T and Sh. Y. Yang (2003), "Forecast of Output Value of Taiwans Opto- electronics Industry Using The Grey Forecasting Model", Technological Forecasting & Social Change, 177-186. Liu. S., Guo. B. and Y. Dang (1999). "Grey System Theory and Application", Scientific Press. Liu. S. and Y. Lin (2006). "Grey Information Theory and Practical Applications", Springer-Verlag London Limited. Lu, M (2007). "Analysis and Forecast of Road Traffic Safety Improvement in Netherlands", ARS Traffic & Transport Technology, 1-14. Ping. Y and H. Yang (2004), "Using hybrid grey model to achieve revenue as surance of telecommunication companies", Journal of Grey System7, 39-50. Tongyuan. H. and W. Yue (2007)," Forecasting Model Of Urban Traffic Accidents Based on Grey Model-GM (1, 1)", Institue of Computer, Chongqing Institue of Technology, 438-441. Tseng. P., Lin. F. and Ch. Feng (2003),"The analysis of human and vehicle factors for Taiwan freeway traffic accidents", Journal of the Eastern Asia Society for transportation Studies, Vol.5. Vanlaar, W .and G. Yannis (2005), "Perception of road accident causes', Accidents Analysis and Prevention 38, 155-161. Wen, K. L (2004), "The Grey System Analysis and Its Application in Gas Breakdown and Compensator Finding", International Journal of Computational Cognition, China, Vol.2, No.1, pp.21-44. Wu. W. Y and Sh. P. Chen (2005), " A Prediction method Using the Grey Model GMc (1,n) Combined With the Grey Relatinal Analysis: a case study on internet access population forecast", ELSEVIER, 198-217. . J., . S., . N., . Y. and (2009),"Grey Relational Analysis Method of Main Reasons of Road Traffic Accidents", ASCE American society of civil engineers. Yanli .M, Yanjiang. L and W. Yaowu (2010). "Road Traffic accidents model and its application based on driver,s self- mistakes" Journal of transportation systems engineering and information technology, Vol 10,101-105. Yereli. K., Balcioglu. I. C. and A. Ozbilgin (2006), "Is Toxoplasna gondii a potential risk for traffic accident in Turkey?". Forensic International 163, 34-37. Zeng. G., Jiang R., Huang G., Xu M. and J. Li (2007), Optimization of wastewater treatment alternative selection by hierarchy grey relational analysis, Journal of Environment Management 82: 250-259. Zhan Li. M and S. Jin-Hua (2011), "Application of Grey- Markov Model in Forecasting Fire Accidents", Precedia Engineering11, 314-318. Zhou. P., Ang. B.W and K. L. Poh (2006), "A trigonometric Grey Prediction Approach to Forecasting Electricity Demand", Energy Conversion & Management31, 2839-2847. Zhu. X (2010), "Application of Composite Grey BP Neural Network Forecasting Model to Motor Vehicle Fatality Risk", Second International Conference on Computer Modeling and Simulation, 236-240. Abstract The use of Grey System Theory in the study of road traffic accident in Fars province in Iran By Leyla Moradi Traffic accidents have become a more and more important factor that restrict the development of economy and threaten the safety of human beings. Considering the complexity and uncertainty of the influencing factors on traffic accidents, traffic accident can be regarded as a grey system with unknown and known information, so be analyzed by grey system theory. Grey models require only a limited amount of data to estimate the behavior of unknown systems. This paper uses the grey relation method to analyze road traffic accident and uses GM (1, N) model to predict the trend in the case study of road traffic accident in Fars province. The result of the empirical analysis show that speeding is the key cause of road traffic accident in Fars province and traffic accident and its deaths in Shiraz- Saadat shahr- Abadeh road is higher than other road. Then, the original predicted values of road traffic accidents are separately obtained by the GM (1, 1) model, the Verhulst model and the DGM (2, 1) model. The results of these models on predicting road traffic accident show that the forecasting accuracy of the GM (1, 1) is higher than the Verhulst model and the DGM (2, 1) model. Then, the GM (1, 1) model is applied to predict road traffic accident in Fars province. Keywords: Road traffic accident, Grey system theory, Grey models, Fars province. Shiraz University Facullty of economics, management & social science The use of Grey System Theory in the study of road traffic accident in Fars province in Iran By Leila Moradi Supervised by DrAli Mohammadi Janury 2012